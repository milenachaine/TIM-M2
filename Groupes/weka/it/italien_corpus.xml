<corpus>
<doc class="trusted" categorie="politique" title="Macron: 'Fermare egoismi, rischio guerra civile europea'. Juncker: 'Siamo 27, non solo francesi e tedeschi'" source="larepubblica">
<texte>
Il presidente francese all'Europarlamento per rilanciare la Ue. Ottanta iniziative in vari ambiti, dalla zona Euro al programma Erasmus, fino alla tassazione dei giganti digitali. Ma deve incassare la frecciata del presidente della Commissione.
STRASBURGO -  «La risposta non è la democrazia autoritaria, ma l'autorità della democrazia». Emmanuel Macron non si tira indietro, con un discorso alto e insieme puntuale sfida populisti ed euroscettici nell’emiciclo del Parlamento europeo a Strasburgo. Come in campagna elettorale il presidente francese non teme di parlare in chiave positiva dell’Unione, di ribattere a muso duro alle tesi di chi la vuole affondare.
E delimita il campo dello scontro politico che si consumerà da qui alle cruciali elezioni europee della prossima primavera: «Non possiamo far finta di essere in un tempo normale, c’è un dubbio sull’Europa che attraversa i nostri Paesi, sta emergendo una sorta di guerra civile europea ma non dobbiamo cedere al fascino dei sistemi illiberali e degli egoismi nazionali». Per Macron l’unica risposta è sposare ancora la «democrazia liberale» e i suoi valori, rilanciare il progetto europeo «che non è datato, ma certamente fragile».
«Appartengo a una generazione – afferma  - che non ha conosciuto la guerra, a una generazione che si sta permettendo il lusso di dimenticare: ma io non voglio appartenere a una generazione di sonnambuli che ha dimenticato il proprio passato e non vede i tormenti del proprio presente». Identificato il campo di battaglia, Macron offre le armi per combatterla a chi ancora crede nella democrazia e nell’Europa. Ribalta il concetto di sovranità, cavallo di battaglia di populisti e destra xenofoba, accostandolo all’identità positiva che l’Europa deve saper incarnare nei prossimi mesi. «Dobbiamo combattere per difendere la sovranità europea dalle pulsioni autoritarie di chi ha dimenticato il passato, ci siamo battuti per averla e non dobbiamo cedere». Cita alcuni temi sui quali Bruxelles e i governi devono correre per recuperare la fiducia dei cittadini, per «reinventare» il concetto di sovranità Ue: sicurezza e difesa, sfida climatica e ai giganti del web, salute alimentare e dimensione sociale. Il tutto restando uniti di fronte alle sfide imposte dalla Russia o dagli Usa sul commercio.
Il presidente francese non ripete un discorso simile a quello pronunciato lo scorso autunno di fronte alla Sorbona, non elenca i punti su cui riformare e rilanciare l’Europa. Segno di debolezza in una fase in cui il sogno delle riforme Ue sembra perdere slancio. Le ambizioni del giovane inquilino dell’Eliseo sono frenate dai no ad una riforma dell’eurozona votata alla crescita piovuti dal Nord Europa. E non aiuta la situazione politica in Spagna e Italia, alleati naturali della Francia azzoppate dalla situazione di politica interna che stanno vivendo.
Per queste ragioni - alle quali si somma una certa riluttanza sulle riforme da parte della cancelliera tredesca Angela Merkel - sembra ormai un miraggio arrivare al varo della nuova zona euro al Consiglio europeo di giugno, come inizialmente previsto. Tuttavia Macron dà anche un segno di forza rinunciando al formato del “discorso solenne” e accettando il botta e risposta con tutti gli eurodeputati che lo desiderano. Se rispondendo alle loro osservazioni cita alcune priorità per il rilancio dell’Unione, appunto come la necessità di una road map per la zona euro, sceglie di mandare un messaggio più alto. Ad esempio, lancia le “Consultazioni con i cittadini” sull’Europa, discussioni tra leader ed elettori che varerà proprio oggi pomeriggio in Alsazia e alle quali invita ad unirsi gli altri capi di Stato e di governo. Un modo per offrire ai cittadini una visione d’Europa diversa da quella dei populisti .
E nello scontro tra europeisti ed euroscettici, tra democrazie liberali e illiberali, tra Ovest ed Est del continente, Macron chiede di chiudere la riforma delle politiche migratorie entro le europee in modo da togliere ai populisti un’arma per battere contro l’Unione. Lo fa con una proposta che rivoluziona i contenuti sui quali finora si sono scontrati i governi: «Dobbiamo lanciare un programma europeo per finanziare le comunità locali che accolgono i rifugiati in modo da superare il dibatti avvelenato sulle quote di ripartizione dei migranti in Europa». Così come chiede di aumentare i dossier su cui decidere a maggioranza, togliendo il diritto di veto a chi vuole bloccare l’Unione.
L’appassionata arringa di Macron si trasforma in una risposta che rischia l’eccesso di patos alle critiche mosse da alcuni eurodeputati sul raid condotto da Parigi, Londra e Washington in Siria (spaccando l’Unione). Il presidente francese si accende, alza la voce, gesticola: «Difendiamo i principi e il diritto da noi, ma la realtà di bimbi e donne uccisi da un attacco al cloro la lasciamo agli altri? No, no e no! Abbiamo distrutto tre siti di produzione di armi chimiche senza provocare nemmeno una vittima. Non abbiamo dichiarato guerra ad Assad, l’intervento non ha nulla a che vedere con l’Iraq o la Libia, abbiamo solo salvato l’onore della comunità internazionale».
Dopo tre ore di dibattito sull’Europa Macron viene congedato dall’aula con un fragoroso applauso e standing ovation. Tributo a dire il vero concesso da metà dell’emiciclo. L’altra metà, quella occupata dagli euroscettici, resta in silenzio.
Una stoccata arriva anche dal presidente della Commissione europea Jean-Claude Juncker: "Non dimentichiamo - dice - che l'Europa non è solo franco-tedesca. Siamo 28, domani 27: serve anche, perché il motore possa funzionare, l'apporto degli altri Stati".
</texte>
</doc>
<doc class="trusted" categorie="politique" title="Salvini a Calenda: 'Mai con il Pd'. E avverte: 'Se vinco le regionali, governo in 15 giorni'" source="larepubblica">
<texte>
Il leader leghista attacca il ministro dello Sviluppo per la sua apertura a un governo di transizione. Critica Di Maio: "Un danno il centrodestra unito? Rispetti il voto". E punta tutto sul successo in Friuli e Molise. Martina lo stoppa: "Non usi queste regioni come cavie da laboratorio". Critiche a Calenda anche dall'interno del Pd
ROMA - Parla durante un tappa della campagna elettorale in Molise, Matteo Salvini. Stronca il ragionamento fatto dal ministro dello Sviluppo economico, Carlo Calenda,  in un'intervista a Repubblica, su un governo di transizione che coinvolga tutte le forze politiche. Replica irritato ai veti di Luigi Di Maio sul centrodestra. E avverte: "Se vinco le regionali, governo in 15 giorni".
Parte dalla chiusura al Pd: "A Calenda dico, mamma mia! Io dialogo con tutti, ma l'unico punto fermo è che con il Pd non si può fare nulla. Un governo con chi ha approvato la Fornero o vuole gli immigrati che cosa potrebbe fare?". E aggiunge: "No a un governo alla Monti, con tutti dentro per tirare a campare, un'alleanza dei bombardatori e lanciatori di missili".
Poi, a muso duro contro il capo politico dei 5Stelle. "Quello che Di Maio giudica un danno, il centrodestra unito, è quello che gli elettori hanno premiato col voto il 4 marzo: chiedo al MoVimento 5 stelle di avere rispetto per gli elettori". Infine, stabilisce un nesso tra elezioni regionali e soluzione per il governo: "Sia chiaro a tutti, anche alle orecchie di chi non vuole intendere, che se vinciamo in Friuli e in Molise nel giro di 15 giorni si fa il governo". Insomma, in caso di affermazione del Carroccio alle regionali, Salvini ritiene di poter avere più forza contrattuale anche nelle trattative per il governo. "Le regioni non sono cavie", replica il segretario reggente del Pd, Maurizio Martina.
Giorgia Meloni torna sull'ipotesi di un governo di minoranza: "Con il M5s bisogna parlare di contenuti, per capire se ci sono punti in comune per governare insieme. Se non dovesse riuscire, l'unica strada è quella di andare a cercare i voti in aula". Anche il governatore ligure Giovanni Toti insiste sull'unità del centrodestra: "Il veto su Berlusconi è inaccettabile, non facciamo decidere gli altri in casa nostra".
L'ipotesi di Calenda, intanto, viene criticata anche da alcuni esponenti del Pd. Come Sandro Gozi, sottosegretario alle Politiche europee, che sottolinea:  "Nessun punto d'incontro possibile tra M5S, Lega e Pd su politica economica, diritti civili, né sul ruolo dell'Italia in Europa e nel mondo. Ancor meno nel campo delle riforme istituzionali. Questa è la verità! Difficile capire su quali basi un simile accordo potrebbe reggersi".
Per la ministra uscente della Difesa Roberta Pinotti l'idea è quantomeno prematura: "No al Pd sull'Aventino, ma è presto per un governo di transizione", afferma a Circo Massimo su Radio Capital. 
</texte>
</doc>
<doc class="trusted" categorie="politique" title="Rotondi: 'Con me i grillini parlano bene di Berlusconi'" source="larepubblica">
<texte>
L'ex ministro berlusconiano alla sesta legislatura: "Ci credo al governo M5s-centrodestra".
ROMA - "I grillini parlano bene di Berlusconi con me in privato", giura l'iperberlusconiano Gianfranco Rotondi, giunto alla sesta legislatura: "Ma il mio obiettivo è superare Casini e farne almeno 12".
Che fa, provoca?
"No, no, è la verità. Faccio notare che in campagna elettorale sono stato l'unico del centrodestra che non ha mai attaccato Di Maio".
Perché?
"Noi democristiani siamo dialoganti".
Chi del M5S le parla bene del Cavaliere?
"Una volta anche Di Battista, che gli riconosceva dei meriti in politica estera. Consideri che i Cinquestelle sono di una generazione cresciuta con le tv Fininvest: c'è pertanto rispetto e anche ammirazione per la storia imprenditoriale di Silvio. Anche gli interventi in aula raramente sono irrispettosi. Al contrario anche Berlusconi in privato parla bene di Di Maio, dicendo che buca lo schermo".
Di Maio non le sembra sincero, quando pone la pregiudiziale contro Berlusconi?
"È in corso una parodia post elettorale. Di Maio usa una piccola furbizia, ricalcando uno schema che mi ricorda le schermaglie tra Craxi e De Mita negli anni Ottanta: Di Maio e Salvini hanno già un accordo, ma Di Maio, attaccando il Cavaliere, intende spingere Salvini al divorzio dal centrodestra. Così si ritroverebbe con un partner di governo del 17 per cento, invece che il capo di una coalizione del 37 per cento".
Come finirà?
"Il petardo fatto scoppiare da Berlusconi dopo le consultazioni al Colle alla fine potrà aprire invece che chiudere: dalle grandi litigate nascono patti imprevisti. Io ci credo al governo
M5s-centrodestra, certo non con Rotondi ministro".
Le sembra davvero credibile?
"O nascerà un governo che di 5 anni o si andrà a votare in ottobre. C'è un ceto politico che sa fare solo le campagne elettorali".
</texte>
</doc>
<doc class="trusted" categorie="politique" title="Maroni: 'Sbagliato il raid in Siria, ma non si può incrinare il rapporto con gli Stati Uniti'" source="ilcorrieredellasera">
<texte>
Maroni: Di Maio proponga un’intesa in tre punti. «Se il leader M5S offre un accordo con flat tax, reddito di cittadinanza e Fornero il centro-destra non può dire no».
«L’attacco dell’altra notte non risolve il problema in Siria. Anzi, rischia di rendere più critici i rapporti tra l’Occidente e la Russia». Quindi condivide il commento di Matteo Salvini, che ha definito l’intervento «pazzesco»? L’ex governatore della Lombardia Roberto Maroni si concede un lungo sorriso. Poi, prima di salire sul palco del Teatro Olimpico di Vicenza per il Festival città impresa, aggiunge: «Non commento i commenti degli altri. L’intervento è sbagliato, bisogna dirlo con chiarezza. Credo però che l’Italia non abbia bisogno di incrinare un rapporto storico e strategico come quello con gli Stati Uniti. Abbiamo un gran bisogno di diplomazia. Oggi è il compleanno di Gianni Letta. Ecco, è di una figura come la sua che sento la mancanza. Ne approfitto per fargli gli auguri».
Ma secondo lei gli elettori della Lega stanno con Trump o con Putin?
«Per l’elettorato storico della Lega, quello di qualche anno fa che veniva da sinistra come me, la Russia è quasi un richiamo ancestrale. Ma il vero rapporto politico della Lega é sempre stato con gli Stati Uniti. Io stesso nel 1995, appena finita la mia esperienza come ministro dell’Interno nel primo governo Berlusconi, venni invitato negli Stati Uniti dalla loro ambasciata per un viaggio di due mesi».
Ma oggi l’elettore della Lega con chi sta?
«Agli elettori storici se ne sono aggiunti molti altri. E credo che le questioni di politica internazionale non siano in cima alla lista delle loro priorità. Contano molto di più temi di casa nostra, come la flat tax o l’abolizione della legge Fornero».
Ma anche le questioni internazionali hanno effetto sui temi di casa nostra.
«Certo. In questa crisi l’Italia dovrebbe avere un ruolo da protagonista. Ma per farlo deve avere un governo forte, che non é il governo di tutti. Anzi, quello sarebbe debolissimo e non potrebbe fare nulla».
E secondo lei, in questo momento, qual è la strada per avere un governo forte?
«Io credo che la via maestra sarebbe tornare rapidamente al voto con una nuova legge elettorale, basterebbe usare quella che abbiamo adesso per i sindaci: doppio turno con premio di maggioranza. Sarebbe una sfida tra Matteo Salvini e Luigi Di Maio che segnerebbe davvero la nascita della terza Repubblica».
Ma il Quirinale non sembra favorevole a un ritorno alle urne in tempi rapidi. Nemmeno il Movimento sembra di questo avviso. E quindi?
«Penso che Di Maio debba proporsi come premier offrendo al centrodestra un’intesa su tre punti: reddito di cittadinanza, flat tax, abolizione della Fornero. Come farebbe il centrodestra, Berlusconi compreso, a dire no?».
Ma non crede che, magari dopo le elezioni in Friuli-Venezia Giulia, la Lega possa chiudere l’accordo con il Movimento staccandosi da FI?
«Da una parte c’è la strategia, dall’altra la tattica. La strategia di Salvini é diventare leader di un nuovo partito unico del centrodestra e io la condivido. Ma molto dipende dalla tattica, da quando Salvini deciderà di rompere con Berlusconi. Non credo gli convenga farlo in questo momento, ci sarebbero anche ripercussioni nei tanti governi regionali dove Lega e Forza Italia governano insieme. Anche per questo penso che, per Salvini, sarebbe molto interessante se a prendere l’iniziativa fosse Di Maio».
</texte>
</doc>
<doc class="trusted" categorie="politique" title="Salvini-Berlusconi, l’attacco in Siria divide il centrodestra. Il leghista a M5S e Forza Italia: 'Basta insulti'" source="larepubblica">
<texte>
Il bombardamento annunciato da Trump accresce il nervosismo nella coalizione. Salvini lo definisce «pazzesco» e twitta: «Fermatevi». Berlusconi: «In queste situazioni meglio tacere». Il numero uno della Lega sul governo: «Pazienza al limite».
Dopo il secondo giro di consultazioni si sono mostrati uniti. Salvini elencava i punti che più stanno a cuore alla (compatta) coalizione di centrodestra. Berlusconi contava con le dita della mano per vedere se c’era tutto. Poi non ha resistito e ha tirato una frecciatina ai Cinque Stelle — «Sappiate distinguere — ha detto prima di uscire — chi è democratico e chi non conosce neppure l’abc della democrazia». Un piccolo segnale che quella unità dimostrata nel salire al Colle tutti insieme — Forza Italia, Lega e Fratelli d’Italia — forse non è proprio al sicuro come vogliono far credere. Ed ecco che, solo due giorni dopo, vanno già in due direzioni opposte. All’annuncio del bombardamento in Siria, Salvini tira dritto, si mette al telefono e twitta: «Stanno ancora cercando le "armi chimiche" di Saddam, stiamo ancora pagando per la folle guerra in Libia, e qualcuno col grilletto facile insiste coi "missili intelligenti", aiutando peraltro i terroristi islamici quasi sconfitti». Poi l'affondo: «Pazzesco, fermatevi». Sul fronte geopolitico, il leader del Carroccio volta le spalle a Stati Uniti, Francia e Gran Bretagna. Lo segue Meloni, che non è da meno e sul bombardamento dice: «Attacco in Siria fuori dalla legalità internazionale in assenza di un pronunciamento dell'Onu sui presunti attacchi chimici. Evidentemente i disastri causati in Libia non hanno insegnato nulla. L'Italia non assecondi questa pericolosa deriva». A Berlusconi tocca intervenire, e frenare gli entusiasmi. Risponde proprio ai suoi stessi alleati: «In queste situazioni è meglio non pensare e non dire nulla». Anche se poi in generale sul caso Siria dichiara: «Attacchi di questo genere dovrebbero essere decisi dalle Nazioni Unite». 
La missione di Usa, Francia e Gran Bretagna e le distanza nella coalizione di centrodestra a riguardo spingono quindi lo stesso Salvini a tornare sulla questione del governo. Con un appello a M5S e Forza Italia, affinché la smettano «con gli insulti a vicenda, le ripicche, i veti e le polemiche». «Abbiamo il dovere di partire subito», ha affermato il segretario leghista su Facebook. «Basta, io sono ai limiti della pazienza, o si va avanti e si lavora o tanto vale tornare dagli italiani con un voto chiaro».
</texte>
</doc>
<doc class="trusted" categorie="politique" title="Dal preincarico a Giorgetti al governo del presidente: le carte di Mattarella" source="ilcorrieredellasera">
<texte>
Il Quirinale ora vuole accelerare. C’è anche l’opzione Casellati esploratore
Nuvole barocche sovrastano il Quirinale. Sono gonfie di pioggia e nere come le fumate che escono dalla Cappella Sistina quando un Conclave non riesce a eleggere un Papa. «Si rischia che questa faccenda si trascini a lungo». È un corazziere a fare la profezia, rassegnato a chissà quanti altri giorni di piantonamento speciale al portone. Non ha torto, dato che le consultazioni di Sergio Mattarella, avviate nel convincimento di un accordo ormai vicino, si sono di minuto in minuto incartate, ieri.
Complicazioni scaturite più per una coda delle pregiudiziali e dei veti delle ultime settimane (in primis quello su Silvio Berlusconi) che per i dubbi sulla posizione dell’Italia nell’escalation militare in Siria, giudicata come un potenziale fronte divisivo. Così era scontato che, quando nella Loggia alla Vetrata si sono affacciati i due principali attori dello sbandierato patto di governo, scattassero vicendevoli richiami alla «responsabilità nei confronti del Paese». Un modo per rinfacciarsi la colpa di un eventuale fallimento, mentre l’ex Cavaliere si esibiva davanti alle telecamere con battute molto abrasive, e per nulla apprezzate dagli alleati, sui 5 Stelle.
La resa dei conti che azzerava la partita si è avuta però nell’incontro chiuso, quando il centrodestra si è presentato «granitico» nella propria unità e nelle proprie pretese (nessun passo indietro, o di lato di Berlusconi, e guida del governo), spiazzando la delegazione dei grillini, che a quanto pare vantavano una sorta di preaccordo con i leghisti. Tra l’altra notte e ieri mattina sono dunque cambiate molte cose tra i promessi partner. E il risultato è questo: il presidente della Repubblica ha preso atto che l’impasse continua e che scenari alternativi non esistono, vista l’eterna indisponibilità del Pd a lasciarsi coinvolgere. Insomma, di colpo tutto è andato in tilt.Stamane Mattarella chiuderà la ricognizione sentendo i presidenti delle Camere, e il presidente emerito, Giorgio Napolitano, tra l’incertezza sulle proprie mosse. Ha ventiquattr’ore per sparigliare le carte, sbloccando lo stallo.
Le scelte possibili per lui sono tre, ferma restando la propria dichiarata volontà di imprimere subito un’accelerazione ai negoziati. O un preincarico a un esponente della Lega in quanto partito-guida del centrodestra (che, presentandosi unito, conta su un 37 per cento), e in particolare a Giancarlo Giorgetti, al quale vengono riconosciute doti di mediatore e il cui nome è rimbalzato con forza pure al Quirinale. O il mandato a qualche figura istituzionale (su tutti la presidente del Senato, Maria Elisabetta Alberti Casellati, che potrebbe forse recuperare terreno a qualche correzione nel centrodestra) nel ruolo di «esploratore». Il suo compito sarebbe quindi quello di verificare in fretta la residua praticabilità di un’intesa tra le due formazioni politiche che rivendicano di aver vinto. Oppure, extrema ratio, fino all’altro ieri improbabile ma che potrebbe materializzarsi considerando che la situazione internazionale è in movimento, un incarico pieno a una personalità sopra le parti. Una figura adeguata a formare un esecutivo di tregua (o di scopo, o del presidente, o comunque si preferisca definirlo). Una rosa di opzioni su cui Mattarella potrebbe chiudere oggi stesso o, al più tardi, entro tre o quattro giorni.
Infatti, anche se i partiti gli hanno ripetuto «dacci ancora un po’ di tempo», il capo dello Stato ha avvertito tutti che «il tempo si sta esaurendo». Perciò non consentirà che le schermaglie si trascinino nell’inconcludenza. Specie se qualche partito si sente ancora in campagna elettorale (e le elezioni regionali in Molise e nel Friuli-Venezia Giulia sono previste tra il 22 e il 29 aprile) e gioca a tirarla lunga. Vuole impegni precisi «altrimenti la gente», della quale si è dichiarato portavoce e quasi difensore civico, «non capirebbe». Su questo ha insistito con i suoi interlocutori anche per le diverse urgenze che premono. Tra le quali la questione siriana sovrasta angosciosamente ogni altra.
</texte>
</doc>
<doc class="trusted" categorie="politique" title="Siria, l’aiuto logistico da Aviano. Attacco e rifornimenti, così l’Italia può dare le basi" source="ilcorrieredellasera">
<texte>
Finora non c’è stata necessità di coinvolgere il Parlamento perché nessun mezzo in assetto di guerra è decollato da installazioni individuate.
Per gli aerei spia Boeing P8 «Poseidon» che nei giorni scorsi sono partiti dalla base di Sigonella in missione di ricognizione, non c’è stato bisogno di rilasciare alcuna autorizzazione. Da martedì scorso — quando Kelly Degnan, vicecapo missione Usa a Roma è andata a Palazzo Chigi — i contatti con gli americani, i francesi e i britannici, sono stati costanti per informare il nostro governo su quanto stava accadendo. Già depositata anche la richiesta di mettere a disposizione le sei basi che si trovano sul territorio e lo spazio aereo, ma finora non c’è stata necessità di coinvolgere il Parlamento perché nessun mezzo in assetto di guerra è decollato da quelle installazioni. Da Aviano sono partiti solo gli aerei addetti alla sorveglianza delle navi. L’asse Italia-Germania prevede di rimanere fuori dalla formazione di attacco, l’allerta resta comunque massimo in vista delle prossime mosse.
Nell’area che ospita la base siciliana le misure di sicurezza sono state aumentate e, come prevede la procedura, dichiarato lo stato di guerra anche ad Aviano, a Camp Darby, Vicenza, Napoli, Gaeta. Ma è da Sigonella che partono i droni Global Hawk ritenuti il principale asset Usa per le missioni di intelligence, sorveglianza e ricognizione. E proprio da lì dovrebbero decollare i velivoli armati qualora si decidesse di proseguire con gli attacchi in Siria e si rendesse necessario utilizzare la postazione italiana. Un iter identico a quello seguito nell’agosto del 2016, in occasione dell’attacco degli Stati Uniti in Libia quando l’obiettivo era liberare Sirte e il ministro della Difesa Roberta Pinotti informò le Camere sul via libera a uso di basi e spazio aereo. Adesso è diversa la situazione politica del nostro Paese. All’epoca c’era infatti un governo nel pieno dei propri poteri. Attualmente l’esecutivo guidato da Paolo Gentiloni è invece in carica soltanto per gli affari correnti. Ciò non esclude che possa chiedere il via libera al Parlamento, però è sin troppo evidente che si cerchi di allontanare il più possibile questa opzione.
In ogni base ci sono due comandanti — uno italiano e uno statunitense o della Nato — proprio a confermare che si tratta di «installazioni nazionali concesse in uso». Ed è esattamente questo il motivo per cui quando cominciano le missioni di attacco è necessario chiedere al governo di ottenere l’autorizzazione del Parlamento. Se si tratta di una operazione decisa dall’Alleanza di cui l’Italia fa parte scattano gli accordi già previsti e dunque l’iter è piuttosto semplice. Negli altri casi, quando uno o più Paesi devono utilizzare le installazioni, come accaduto la scorsa notte, viene avviata la procedura. E in casi del genere esiste un doppio binario di intervento perché, come chiariscono alla Difesa, «se la richiesta è relativa al solo “supporto logistico e per la sicurezza” come il transito, la manutenzione, il rifornimento, il via libera scatta quasi in automatico tenendo conto che l’Italia fa parte della Nato». Diverso ciò che avviene se parte un attacco perché «la valutazione politica deve tenere conto anche del diritto internazionale e del rispetto delle risoluzioni dell’Onu. Dunque senza l’ok del Parlamento, nessuno decolla». 
</texte>
</doc>
<doc class="trusted" categorie="politique" title="Pd, in Puglia tre segretari provinciali contro Michele Emiliano: 'Sconcertati dalle sue scelte'" source="larepubblica">
<texte>
Nel mirino dei rappresentanti di Taranto, Lecce e Brindisi la nomina di Simeone Di Cagno Abbrescia ("notoriamente un uomo di destra" in Aqp e i tagli alle strutture sanitarie sul territorio.
I segretari del Pd di Taranto, Giampiero Mancarelli, di Lecce, Ippazio Morciano, e di Brindisi, Rosaria Fusco, chiedono ai vertici nazionali dem di intervenire per la situazione in Puglia in quanto contestano il governatore pugliese, Michele Emiliano, anch'egli dem, per la nomina di Simeone Di Cagno Abbrescia, ex sindaco di centrodestra di Bari ed ex deputato di Forza Italia, alla presidenza di Acquedotto pugliese (Aqp) e per la riorganizzazione nella sanità dei Punti di primo intervento (Ppi).
"Di fronte alle ultime operazioni che si stanno determinando nella nostra Regione, sentiamo la necessità di comunicare, sconcertati come siamo - fanno sapere - l'assoluta indifferenza del governatore Emiliano verso gli organi del partito democratico cui fa parte, così come l'assoluta alienazione del suo agire quotidiano da quelle che sono le istanze urgenti dei territori, l'assoluta superficialità nel tenere a mente il mandato che gli è stato affidato: il governo della Regione Puglia in primis". E ancora - rimarcano - "grande è stata l'amarezza nell'apprendere la nomina di Di Cagno Abbrescia, notoriamente uomo di destra, a presidente del cda di Aqp, un'operazione che difficilmente sapremo spiegare ai nostri interlocutori quotidiani".
"In ultimo - dicono i segretari Pd di Taranto, Lecce e Brindisi - le decisioni in tema di Ppi e quelle sulle nomine dei direttori generali nella sanità, con la introduzione della nomina del management ad esclusivo appannaggio del presidente in antitesi a quanto da noi sempre suffragato (liberare la sanità dalla politica) rappresentano una escalation incomprensibile e poco giustificabile al nostro mondo, ai nostri iscritti. Alle prossime elezioni regionali - rilevano i tre esponenti provinciali del Pd - vorremmo essere credibili per le cose fatte, ripensando nel mondo che cambia i valori a cui siamo chiamati, ossia la giustizia, l'ambiente, gli ultimi: dalla sanità, passando per la chiusura del ciclo dei rifiuti, la decarbonizzazione, il welfare, la spesa europea. Si è credibili agli occhi degli elettori, non sbancando pezzi di ceto politico assolutamente alieni alla nostra cultura riformista e progressista, bensì governando bene e amministrando la nostra Regione. Poi il resto".
"Pertanto - rilevano i segretari a Pd di Taranto, Lecce e Brindisi
- non intendiamo più essere trascinati nella baraonda di un partito in cui non vigono regole basilari di rispetto delle reciproche funzioni. Disponibili e sempre pronti ad adempiere a pieno al nostro compito di sostenere politicamente i valori a cui si richiama il centrosinistra ed essere campanello d'allarme e compensatori dei conflitti tra cittadini e istituzioni. Chiediamo agli organismi superiori del nostro partito - concludono - di intervenire sulle questioni evidenziate".
</texte>
</doc>
<doc class="trusted" categorie="politique" title="Governo, Di Maio a Salvini: 'Aspetto un po' poi il forno si chiude'" source="ilrestodelcarlino">
<texte>
Il leghista: "Se vuole il forno di Renzi, si accomodi". E chiude al governissimo: "Mai col Pd". Siria, il capo dei 5 Stelle: "Leader del Carroccio irresponsabile".
Roma, 16 aprile 2018 - Giorni decisivi per la formazione del nuovo governo. Dopo il secondo giro di consultazioni, andato a vuoto come il primo, il presidente della Repubblica Sergio Mattarella, oggi a Forlì per ricordare Roberto Ruffilli, senatore democristiano ucciso 30 anni fa dalle Br, ha richiamato i principali leader politici alla collaborazione. Se non ci saranno novità, Mattarella deciderà entro mercoledì se dare un pre-incarico o un incarico esplorativo. Al momento, però, non sembrano esserci aperture. Anzi. Di Maio ieri ha ribadito il suo no a un accordo con il centrodestra ed è tornato a parlare con il Partito Democratico. E se Calenda oggi lancia l'ipotesi governissimo, è Salvini a gelare l'apertura dem: "Mai con il Pd". Il leghista poi alza il tiro: "Sia chiaro a tutti, anche alle orecchie di chi non vuole intendere, che se vinciamo in Friuli e in Molise nel giro di 15 giorni si fa il governo". Di Maio non ci sta e lancia un ultimatum: "Aspetterò ancora qualche altro giorno, dopodiché uno di questi due 'forni' si chiude". La replica del leghista: "Vuole il forno di Renzi? Si accomodi"
BOTTA E RISPOSTA SALVINI-DI MAIO -  "E' chiaro che se in Molise e in Friuli verrà premiata la forza e la chiarezza delle battaglie della Lega, nell'arco di 15 giorni chi deve capire capisce e ci sarà un governo", ha detto Salvini nel corso di un comizio a a Montenero di Bisaccia. Sbotta il segretario dem Martina: "Trovo veramente assurda l'idea per cui il Paese deve aspettare i suoi tornaconti elettorali. Avvisatelo che il Paese ha già votato e adesso chiede risposte, non propaganda. Questo uso delle elezioni regionali di Molise e Friuli come fossero cavie da laboratorio è quanto di più irrispettoso possibile verso gli elettori di quelle regioni oltre che di tutti gli italiani".
Ma la replica più attesa è quella di Di Maio. "Salvini si assume una responsabilità storica nel legarsi a Berlusconi: ci sta dicendo che per aspettare i comodi di Matteo Salvini avremo il governo il 15 maggio? Aspetto qualche altro giorno, poi uno di questi due forni si chiude", ha avvertito a 'Otto e mezzo' su La7. C'è tempo in giornata anche per la controrisposta del leghista, intervistato a Telemolise. "Noi vogliamo un Governo che rispetti il voto degli italiani, centrodestra e M5s. Se Di Maio preferisce il forno di Renzi si accomodi, temo che sia un pane muffo".
SCHERMAGLIE SULLA SIRIA - Di Maio ha anche dato dell'"irresponsabile" a Salvini per le sue dichiarazioni sulla Siria "anche perché fatte da un palco elettorale". "Bene ha fatto Gentiloni a non partecipare all'attacco, crediamo nella diplomazia a oltranza", ha aggiunto l'ex presidente della Camera parlando della crisi mediorientale. "Per me il faro rimane l'articolo 11 della Costituzione che ripudia la guerra - ha aggiunto il leader del M5S -. Mi troverà sempre contrario chi vuole approfittare della Siria per sganciarci dagli alleati storici. Non devono essere casus belli per riposizionare Italia". Ed ecco come ribatte Salvini: "Certo che in questo suo novello amore per il Pd a favore dei lanciatori di missili mostra un volto decisamente sconosciuto. Noi abbiamo altri obiettivi e lavoriamo per l'Italia". 
CALENDA E SALVINI - Il ministro dello Sviluppo Carlo Calenda, in un'intervista a "Repubblica", ha lanciato l'ipotesi di un accordo Pd-Lega-M5S. “Data la situazione di stallo e il peggiorare delle crisi internazionali occorrerebbe proporre un governo di transizione appoggiato da tutte le forze politiche e una commissione bilaterale per rimettere mano alla legge elettorale e alle altre riforme incompiute”, ha sostenuto il ministro. Che è stato subito 'rimpallato' dal leader della Lega, Matteo Salvini. “Io dialogo con tutti, ma l'unico punto fermo è che con il Pd non si può fare nulla", ha detto il numero uno del Carroccio. E ha aggiunto: "A Calenda dico, mamma mia! Un governo con chi ha approvato la Fornero o vuole gli immigrati che cosa potrebbe fare?”.
PD - Ma l'apertura di Calenda non trova grandi consensi neanche all'interno del suo partito. A contraddirlo è il sottosegretario alle Politiche europee Sandro Gozi che pensa non possa esserci un “punto d'incontro possibile” tra le tre forze politiche. Perplessità anche dal senatore Dario Parrini che ha ribadito che "non è il Pd a dover proporre la nascita di un governo appoggiato da tutti i partiti. In base ai risultati elettorali sono il primo partito e la prima coalizione ad avere il dovere di dire in tempi rapidi al presidente della Repubblica e ai cittadini se sono o meno capaci di formare un esecutivo. E' evidente che un loro fallimento sarebbe un fatto di primario rilievo e non eludibile. Ma adesso abbiamo bisogno di chiarezza, non di scorciatoie".
</texte>
</doc>
<doc class="trusted" categorie="politique" title="Governo, Casellati: 'Se Mattarella mi chiama, difficile dire di no'" source="ilrestodelcarlino">
<texte>
La presidente del Senato: "Il Paese è in sofferenza, servono risposte concrete". E dice no al ritorno alle urne.
Roma, 14 aprile 2018  - Di fronte allo stallo politico e alla litigiosità interna ai partiti, Maria Elisabetta Alberti Casellati sarebbe disponibile a un mandato esplorativo? La neo-presidente del Senato apre uno spiraglio, rispondendo a "L'intervista" di Maria Latella su Sky TG24. "Missione difficile o impossibile se Mattarella mi desse il mandato esplorativo? Intanto vediamo cosa deciderà il presidente, se dovesse chiedermelo è chiaro che sarebbe difficile poter dire di no. Una missione difficile lo sarà certamente, se poi sarà impossibile saranno i fatti a dirlo. Sarà tutta una situazione da verificare sul campo".
E alla domanda se fosse stata la crisi siriana a indurre il presidente della Repubblica a chiedere ai partiti un'accelerazione nelle trattative, Casellati risponde: "Io direi 'anche' la crisi siriana, perché il nostro Paese richiede anzitutto una soluzione ai problemi concreti. Non formare un Governo - spiega la presidente del Senato - significa determinare una situazione di stallo in un Paese in sofferenza, non è una situazione di stallo in un Paese che gode di una situazione florida da un punto di vista anche economico. Il nostro Paese è in affanno e quindi ci servono, servono ai cittadini, risposte concrete". 
"Certamente - ha aggiunto - oggi il fatto di non avere un Governo, ci pone un pò in una situazione non favorevole a livello internazionale come Italia, perciò è necessario anche per il rapporto con l'Europa che ci sia un Governo". 
Casellati non si augura certo un ritorno alle urne: "Tornare a votare non porterebbe nulla di buono - scandisce -  si ripeterebbe lo stato attuale e non risolverebbe la situazione del nostro Paese". E quindi, ragiona, "spero che la situazione dei veti cessi e che ogni partito faccia un passo indietro per far fare un passo avanti al nostro Paese". 
E alla domanda se Mattarella le avesse prospettato una preoccupazione per il rischio mercati, Casellati taglia corto: "Mattarella è un presidente che ascolta: non si pronuncia, ascolta..". Ma non elude l'argomento: "Certamente sul lungo periodo i mercati potrebbero aver una reazione: una situazione di stallo significa una posizione negativa per il nostro Paese che ha problemi economici rilevanti. Sicuramente - ha concludo - ci sarebbe la preoccupazione dei mercati".
</texte>
</doc>
<doc class="trusted" categorie="sport" title="Napoli, la speranza si aggrappa ai numeri. Hamsik: 'Dobbiamo continuare a crederci'" source="larepubblica">
<texte>
I punti di distacco dalla Juve sono diventati sei dopo il pari con il Milan. Il capitano prova a suonare la carica. Mercoledì al San Paolo arriva l'Udinese, potrebbero partire titolari Mario Rui, Tonelli, Rog, Zielinski e Milik: servono forze fresche.
NAPOLI - Adesso rimangono soltanto i numeri, a cui il Napoli è intenzionato peraltro a aggrapparsi con le residue forze a sua disposizione. "Abbiamo ancora la possibilità di conquistare 18 punti e il distacco dalla Juve s'è fatto più pesante, purtroppo, ma noi ci dobbiamo continuare a credere fino a quando la matematica non ci darà per sconfitti", ha dato la carica attraverso il suo sito ufficiale Marek Hamsik, parlando da capitano a compagni e tifosi dopo l'occasione fallita a San Siro. "Il pareggio con il Milan lascia l'amaro in bocca, soprattutto ripensando alle numerose palle gol in più create durante la gara rispetto ai rossoneri. Arrivati a questo punto però non ci resta che pensare alla partita di mercoledì al San Paolo con l'Udinese, concentrandoci in fretta sul prossimo obiettivo e ringraziando i nostri sostenitori per l'affetto che continuano a dimostrarci".
A San Siro erano in 7 mila. Ma ci sarà il pienone anche per il turno infrasettimanale a Fuorigrotta, sulla spinta peraltro soprattutto dei prezzi bassi previsti per l'occasione dalla società. L'entusiasmo è invece fisiologicamente in calo e il pareggio senza gol a Milano (nonostante la qualificazione matematica per la Champions) è stato seguito da una scia di veleni, con la rissa sfiorata in campo tra Biglia e Insigne. Sul web divampano invece le polemiche per un video probabilmente rubato di Gigio Donnarumma, in cui il portiere rossonero racconta la sua parata decisiva sul tiro a colpo sicuro di Milik, che aveva negato la vittoria agli azzurri a tempo scaduto. "La volevo togliere quella mano, poi però afamm...", se la ride in dialetto napoletano il giocatore di Castellammare di Stabia, rivolgendosi da quello che si capisce a un suo zio, tifoso della squadra di Sarri. Il filmato è tuttavia diventato di dominio pubblico e la sequenza del goffo sfottò (già virale) è stata interpretata da molti come un'offesa.
Non ne beneficerà la "popolarità" di Donnarumma con i suoi corregionali, questo è certo. Ma il Napoli ha altri pensieri, con il sogno scudetto che è ormai andato quasi in fumo. A Castel Volturno la squadra ha cercato di fare quadrato, con un pranzo a base di asado organizzato a bordo campo dai giocatori sudamericani, alla fine della seduta di allenamento del mattino. Marizio Sarri è andato invece via subito e non incontrerà dunque Aurelio De Laurentiis, che è atteso a sua volta in sede per seguire di persona i lavori in corso al centro sportivo. Il futuro della panchina è congelato almeno per un'altra settimana, in attesa dell'esito delle sfide di mercoledì con l'Udinese e soprattutto di domenica a Torino con la Juventus. In cinque giorni gli azzurri si giocano le loro ultime chance e stavolta un po' di turn over ci sarà. È probabile, infatti, che nel turno infrasettimanale partano tra i titolari Mario Rui, Tonelli, Rog, Zielinski e Milik: servono forze fresche.
</texte>
</doc>
<doc class="trusted" categorie="sport" title="Arbitri, Nicchi alza la voce: 'Via il nostro voto? Si rischia una nuova Calciopoli'" source="larepubblica">
<texte>
Il presidente dell'Aia lancia l'allarme sulla revoca prevista dal Coni per gli statuti federali: "Vuol dire minare  l'indipendenza e terzietà del nostro settore, qualcuno vuole metterci le mani. Sciopero? Spero di evitarlo ma il rischio c'è, anche perché quest'anno ci sono stati già 100 arbitri picchiati, le famiglie non ce la fanno più".
ROMA - Nessuno tocchi quel 2%, simbolo dell'autonomia e dell'indipendenza degli arbitri, perché si rischia una nuova calciopoli. E si pensi piuttosto ad aiutare gli ufficiali di gara, sia sul piano economico con i rimborsi spese che su quello della sicurezza. Marcello Nicchi alza la voce, a tutela di una classe arbitrale che "anche ieri si è confermata di grande valore, di grande spessore tecnico, il fiore all'occhiello di una federazione che allo stato attuale non esiste, in grande difficoltà, altrimenti non ci sarebbe il commissario".
NICCHI: "REVOCA 2% AIA PUÒ ESSERE INIZIO NUOVA CALCIOPOLI" - Ospite di 'Radio Anch'io Sport' su RadioUno, il presidente dell'Aia non esita a definire "drammatica" la situazione interna. "Non ci si rende conto di quelli che sono i pericoli, le necessità del mondo arbitrale e le cose si stanno aggravando di giorno in giorno - si sfoga Nicchi ai microfoni della Rai -. Ci sono violenze, problemi di budget, rimborsi in ritardo, tutta una serie di cose da migliorare ma ci si preoccupa solo del 2% della nostra rappresentanza in Consiglio federale. E' incredibile e, dal nostro punto di vista, imbarazzante". La storia è nota: i principi informatori degli statuti federali dettati dal Coni prevedono la revoca del voto agli arbitri. "All'estero, in Spagna, Germania e Inghilterra, gli arbitri partecipano alle elezioni del presidente federale. Nell'Aia c'è una parte tecnica che va in campo e una politica che sono i dirigenti che sono eletti - prosegue il numero uno dell'Aia - Il 2% è una attribuzione residuale che inorgoglisce il lavoro del nostro movimento ma non cambia gli equilibri del contesto federale. Noi oggi siamo bravi perché siamo autonomi e terzi. Oggi gli arbitri sono una garanzia per tutti, c'è una trasparenza e un lavoro riconosciuto. L'arbitro deve votare, è un principio democratico; dove sta scritto che non dobbiamo esercitare un diritto democratico, un riconoscimento al nostro lavoro. E già il fatto che se ne parli turba la tranquillità di un mondo arbitrale italiano in un momento particolarmente difficile, dove ci si avvia verso la fine dei campionati".
 
"NON VOGLIO SCIOPERO MA C'E' IL RISCHIO CHE ARRIVI" - Il presidente dell'Aia fin qui non ha mai agitato lo spettro dello sciopero e anche oggi ribadisce di voler fare il possibile per evitarlo "ma si sappia che se un giorno qualcuno arriva al campo e non trova l'arbitro, non resti sorpreso". "Le sezioni non ce la fanno più. Io cercherò di evitare lo sciopero ma i riconoscimenti sono dovuti. E' anacronistico che il Coni, che è la casa del mondo dilettante, tolga il posto a 34 mila dilettanti per darlo ai professionisti. Vogliono indebolire il peso politico degli arbitri e questo significa minare la nostra partecipazione, la nostra indipendenza, la terzietà, che è nostra forza, aprire scenari nefasti di un passato ancora da dimenticare. Potrebbe essere l'inizio di una nuova Calciopoli", è l'allarme lanciato da Nicchi, secondo il quale "c'è qualcuno che vuole mettere mano agli arbitri. A chi gioverebbe se non alla serie A visto che tutte le altre componenti sono a nostro favore? Mettere le mani sugli arbitri significherebbe che ognuno direbbe la sua nel modo di designare, nella crescita e nell'organizzazione. Noi siamo bravi perché autonomi e Calciopoli è nata perché la gente andava a mettere le mani su cose che non gli competevano. Oggi invece c'è trasparenza, riconoscimento del lavoro, siamo moderni, tecnologici". E tornando all'ipotesi sciopero, non c'è solo quel 2% a preoccupare Nicchi. "Ci costringeranno a rimanere a casa perché i genitori non vorranno più mandare i figli ad arbitrare - aggiunge il presidente Aia - Quest'anno ci sono stati già 100 arbitri picchiati, le famiglie non ce la fanno più e non possono più finanziarli per andare ad arbitrare". E in questo senso, certi toni andrebbero abbassati.
"BUFFON? BISOGNA ESSERE ATTENTI A QUEL CHE SI DICE" - Pur non soffermandosi sull'operato di Oliver, arbitro di Real Madrid-Juve, per il presidente dell'Aia Buffon con le sue dichiarazioni è andato sopra le righe. "E' un grandissimo campione che si avvia a una bellissima carriera dirigenziale, ma quando stiamo a certi livelli si deve stare attenti a quello che si dice perché ci sono i ragazzini che ascoltano. Poi le parole sono dovute forse al momento e alla tensione. Se fosse successo in Italia? Avrei difeso l'arbitro che non può essere minacciato né prima, né durante, né dopo la partita - afferma Nicchi - Poi ci sono gli organismi preposti che devono giudicare il comportamento di tutti gli atleti in campo". E sul fatto che forse Collina abbia mandato un direttore di gara troppo giovane, l'ex collega ritiene che avrebbe fatto lo stesso "se avessi visto segnali di una persona di grande affidamento.  Le valutazioni vanno fatte come per i calciatori, chi fa il designatore segue l'arbitro nella sua crescita giorno dopo giorno. Collina avrà fatto le proprie valutazioni ritenendolo all'altezza. Nella Can A ci sono 24 arbitri di cui 10 internazionali ma anche 4-5 giovani che sono ormai allo stesso livello".
"VAR OK E PROSSIMO ANNO ERRORI RIDOTTI AL LUMICINO" - In tutto questo marasma, cresce bene la Video Assistant Referee. "Uno strumento che funziona, migliorabile, ma da tutti accettato e voluto, che fa giustizia. Con la conoscenza sempre più approfondita, attraverso un rapporto sempre più veloce con gli operatori, si andrà a migliorare ancora ma già oggi dobbiamo essere più che soddisfatti riconoscendo però che ci sono stati errori evitabili. Abbiamo arbitri bravi e riconosciuti in tutto il mondo, una organizzazione che funziona, per quanto riguarda l'utilizzo della tecnologia siamo stati i primi a scendere in campo e tutti ci stanno seguendo. Ci sono stati anche degli errori ma se i risultati sono questi, il prossimo anno sarà uno spasso e gli errori saranno ridotti al lumicino", garantisce il capo dell'Assoarbitri.
SCONTRO COL CONI - Lo scontro è col Coni che vuole togliergli potere, con il commissario Fabbricini e con Michele Uva, dg di via Allegri, che ha tagliato il budget degli arbitri. Ora coi diritti tv forse si potrà recuperare qualcosa ma la riunione della scorsa settimana con le componenti è stata deludente. Toni molto decisi fra Malagò-Fabbricini e Nicchi, Sibilia e Gravina. Risultato: è tutto fermo e il commissario Fabbricini pare proprio non sia rimasto bene impressionato, le Leghe e le componenti del calcio non fanno squadra, i problemi sono infiniti e non si sa nemmeno quando ci sarà un secondo incontro.
</texte>
</doc>
<doc class="trusted" categorie="sport" title="Manchester City campione d’Inghilterra con 5 gare d’anticipo" source="ilcorrieredellasera">
<texte>
Guardiola festeggia il quinto titolo nella storia dei citizens e il suo 23° trofeo personale.
Pep ha vinto da fermo, giocando a golf con il figlio mentre il Manchester United perdeva 1-0 in casa con il West Bromwich Albion, ultimissimo. Dopo il 3-1 del City sul Tottenham sabato, questa era l’unica combinazione che avrebbe potuto dare il titolo a quelli che Sir Alex Ferguson chiamava i «vicini rumorosi». Improbabile. Invece si è verificata. Con Mourinho attonito e fradicio nel suo trench sotto la pioggia fra i «buu» di Old Trafford.
Una settimana fa José aveva rinviato la festa dei nemici vincendo il derby. Nell’intervallo, sotto 0-2, aveva tuonato: «Volete fare i clown alla loro festa?». Ne era venuto fuori un 3-2 orgoglioso e beffardo. Che ieri ha pagato con gli interessi.
Il City è campione per la quinta volta nella sua storia, Guardiola vince la sua prima Premier e molti — visti il gioco splendido, i record fatti (18 vittorie di fila e titolo con 5 gare di anticipo) e quelli in vista (più punti, vittorie e gol) — parlano già di una delle più grandi squadre della storia inglese. Esagerati, ma meno di coloro che si chiedono se la Premier potrà mai consolare Pep dell’uscita dalla Champions. La teoria dei critici è che l’uomo che due Coppe le ha comunque già conquistate e che è al 7° campionato vinto in 9 stagioni da tecnico in 3 Paesi diversi avrebbe un lato debole in Europa. E se si dessero loro al golf?.
</texte>
</doc>
<doc class="trusted" categorie="sport" title="Formula 1 Gp di Cina: Ricciardo, che rimonta! Vince su Bottas e Raikkonen" source="larepubblica">
<texte>
Vettel domina la prima parte della gara ma viene superata da Bottas ai box. La safety car permette il rientro delle Red Bull che cambiano le gomme due volte e rimontano. Verstappen tocca Seb che deve rinunciare al podio. Penalizzato l’olandese di 10 secondi.
Ci siamo anche noi. Tra Ferrari e Mercedes spunta il terzo incomodo, nella persona di Daniel Ricciardo che con la sua Red Bull vince il Gp di Cina. Una gara decisa prima ai box e poi dalla safety car, certo, ma soprattutto dal grande passo gara della Red Bull, con Verstappen che avrebbe potuto centrare il secondo posto se non ne avesse combinate di tutti i colori, incluso uno scontro con Vettel che costringeva di fatto il tedesco a finire ottavo. Alla fine dietro l’australiano finiscono nell’ordine Bottas, Raikkonen, Hamilton, Verstappen, Hulkenberg ed Alonso. La classifica generale piloti dopo tre gare ora dice Vettel 54, Hamilton, 45 Bottas 40, Ricciardo 37 e Raikkonen 30.
In partenza scatta in maniera molto aggressiva Raikkonen con Sebastian Vettel che lo chiude in maniera decisa con il finlandese costretto ad alzare il piede, cosa che lo costringe a perdere subito una posizione per opera di Bottas. Immediatamente dietro, magia di Verstappen, partito con le ultrasoft, che supera prima Hamilton e poi lo stesso Raikkonen che diventa così quarto con Hamilton quinto. Nei primi giri Vettel tenta di costruire il suo vantaggio riuscendo a lasciare dietro tutti tranne Bottas. E proprio Bottas al 21 giro dopo essersi fermato per il pit stop riesce a piazzare il colpo nei confronti del tedesco. Vettel perde quasi 5 secondi nel suo ultimo giro prima della sosta ai box e viene superato dal finlandese della Mercedes al rientro in pista. Al 27esimo giro poi Bottas supera Raikkonen che non si era ancora fermato. Vettel si avvicina molto e comincia un duello con il finlandese della Mercedes.
Al 31esimo giro scatta però la safety car dopo lo scontro tra le due Toro Rosso. Si rifermano ai box le due Red Bull per tentare di guadagnare posizioni con gomme nuove. Al 35esimo giro parte una nuova gara con tutti i protagonisti vicinissimi. Raikkonen viene superato da Ricciardo e scivola al sesto posto. Bottas allunga lievemente e guadagna 1,7 secondi su Vettel. Verstappen tenta di superare Hamilton che lo tiene, lo fa uscire di pista e gli perdere una posizione a favore di Ricciardo. Il quale al 41esimo giro supera Hamilton e si piazza dietro Vettel. Anche Verstappen supera Hamilton al 42esimo giro. E al 42esimo giro Ricciardo supera anche Vettel ed è secondo. Poi anche Verstappen tenta di superare il tedesco della Ferrari, ma lo tocca danneggiando la vettura del ferrarista che diventa settimo. L’olandese si becca poi dieci secondi di penalità.La vettura di Vettel è danneggiata e il tedesco deve accontentarsi di arrivare al traguardo, superato anche da Alonso. Meglio Raikkonen che fino all’ultimo tenta di insidiare Bottas, ma deve accontentarsi del terzo posto.
</texte>
</doc>
<doc class="trusted" categorie="sport" title="F1, Gp di Cina: Ferrari priva di lucidità la Red Bull sfrutta l’occasione" source="larepubblica">
<texte>
Ma sul bilancio amaro di Vettel, partito in pole, pesa la scelleratezza di Vestappen, ancora una volta portatore di una arroganza nociva a chiunque si trovi nei suoi pressi.
E’ andato quasi tutto storto alla Ferrari in Cina, lungo una corsa confusa, vinta da Ricciardo, un fenomeno della stoccata; vinta dalla Red Bull che ha sfruttato ogni opportunità offerta dall’ingresso della Safety Car. Sul bilancio amaro di Vettel, partito in pole, pesa la scelleratezza di Vestappen, ancora una volta portatore di una arroganza nociva a chiunque si trovi nei suoi pressi, ma in ogni caso, a Shangai è mancata una lucidità da gestione della strategia, con l’unico pit stop deciso in ritardo rispetto a Bottas che ha prodotto un primo sorpasso a vantaggio del finlandese della Mercedes, preciso e veloce per l’intera corsa.
Le consolazioni: magre. Terzo posto per Raikkonen; un Hamilton sotto tono, solo quinto sul traguardo, promosso quarto grazie alla penalità inflitta a Verstappen mentre il povero Sebastian pativa, dietro, ammaccato dopo il cazzotto ricevuto dal piccolo Max, preso a schiaffi da gente che di solito non incontra in gara, Hulkenberg e un gasatissimo Alonso. Così, la domenica del possibile tris, aperta con una partenza aggressiva e felice, ha finito per premiare la Mercedes, in recupero di punti; ha raddrizzato il bilancio Red Bull dopo due prime gare storte. Raikkonen, da ruolo di comprimario designato, ha ottenuto un podio che non cambia granché. In ogni caso, non c’è da disperarsi. I valori in campo forniscono più di un incoraggiamento e proprio Vettel sa benissimo che sarà, come minimo, una lunga sfida giocata sui riflessi, sugli errori. La Mercedes del resto non riesce a vincere, nemmeno in una domenica storta per la Ferrari; il recupero di Hamilton non corrisponde ad una brillantezza ritrovata. Il resto riguarda questo giovanissimo pilota olandese che rischia di diventare un caso cronico. In negativo. Mentre tutti aspettavamo da lui, una maturità all’altezza del talento.
</texte>
</doc>
<doc class="trusted" categorie="politique" title="I misteri sulla salute di Kim Proteste a Seul: no alla pace" source="ilcorrieredellasera">
<texte>
Sul prato davanti al City Hall, il municipio di Seul, sono stati piantati fiori bianchi che compongono la sagoma della Corea completa, senza divisione tra Nord e Sud. Ma il corteo che ieri è sfilato lì davanti era tutt’altro che convinto, gridava slogan volgari contro il presidente Moon Jae-in, l’ex soldato dei corpi speciali ed ex avvocato dei diritti civili che ha abbracciato Kim Jong-un e firmato la Dichiarazione di Panmunjom che prevede la firma entro l’anno del trattato di pace tra le Due Coree e di trasformare la Zona demilitarizzata abbattendo l’ultimo Muro della Guerra fredda.
«Moon tratta con il nemico», si legge in uno striscione gigante, ci sono cartelli che mostrano Moon inginocchiato, che riempie una ciotola mentre un cane con la testa di Kim aspetta il pasto. Il corteo era formato da qualche migliaio di persone, mobilitate dell’opposizione conservatrice. Poca cosa per una città di 25 milioni di abitanti come Seul. Il popolo del no al trattato di pace con il nemico nordcoreano è composto soprattutto da anziani, muniti di bandiere sudcoreane e americane. Sono fuori tempo massimo per ostacolare un processo storico che sembra ben avviato.
Mentre i vecchi irriducibili marciavano a Seul, Moon Jae-in parlava al telefono con Donald Trump, gli riferiva i risultati del vertice con Kim. Il presidente americano sembra convinto, su Twitter ha scritto: «Lunga e ottima conversazione con Moon. Le cose procedono molto bene, si lavora per fissare data e luogo per l’incontro con la Corea del Nord».
Anche la stampa di Pyongyang ha pubblicato il resoconto del vertice: 60 foto dell’evento sul Rodong Sinmun, giornale del regime; l’agenzia ufficiale Kcna ha definito l’incontro tra Moon e Kim «un successo storico per la riconciliazione nazionale, l’unità, la pace». Citata anche la «denuclearizzazione», la parola chiave per la trattativa, anche se l’ambiguità su questo tema resta.
E ci sono ombre che riguardano anche la salute di Kim Jong-un. A Panmunjom venerdì si è visto chiaramente che gli mancava il fiato dopo aver camminato poche decine di metri. La stampa di Seul, molto attenta e aggressiva sulla vita delle «celebrità», ha valutato il peso del Maresciallo in 130 chili per 170 centimetri: un giovane obeso. Così impacciato nei movimenti che si è fatto infilare un paio di guanti bianchi cerimoniali dalla sorella. Gli esperti consultati dai giornali sudisti gli hanno diagnosticato a distanza il diabete, accompagnato da pressione alta. Si dice che fumi troppo, sia dedito agli stravizi alcolici e la leggenda parla di dieci bottiglie di Bordeaux finite in una notte. Esagerazioni, però alla fine del banchetto con Moon, il Maresciallo aveva il faccione rosso, lo sguardo fisso, sembrava aver fatto troppi brindisi. Ecco, un’incognita su tutta la trattativa potrebbe essere la tenuta fisica di Kim, la sua salute.
</texte>
</doc>
<doc class="trusted" categorie="sport" title="Basket, Pesaro regge solo 10 minuti contro Avellino" source="ilrestodelcarlino">
<texte>
Troppa differenza tecnica tra le due formazioni. Bene Clarke nei primi minuti e poi il pivot Mika.
Avellino, 15 aprile 2018 – Regge appena lo stretto necessario, e cioè una decina di minuti, Pesaro contro Avellino.
La partita finisce 103 a 81, ma poteva anche andare peggio per la formazione di Galli anche perché la formazione campana, arrivata anche a 27 punti di vantaggio ha poi mollato un po’ e nel finale la formazione pesarese si è riavvicinata.
Partita non partita anche perché la differenza tecnica tra le due formazioni è abissale: una gioca anche a livello europea e l’altra, cioè Pesaro, sta cercando di dimenarsi per riuscire a non retrocedere.
E tutto ciò ha pesato tantissimo ad iniziare nella lotta sotto i tabelloni dopo la strapotenza dei locali ha marcato fortemente questo settore.
Va poi detto che Rich, il giocatore di punta della formazione dell’ex Sacripanti, è stato spesso tenuto in panca, soprattutto quando l’incontro era ormai cotto, per cui tutti non vedono l’ora che arrivasse la fine per andare sotto la doccia.
Brutto colpo per la formazione di Galli, ma la sconfitta era messa nel conto anche se non in questi termini. Ora per i biancorossi il passo importante sarà quello di domenica prossima quando al palasport scenderà Cantù: partita assolutamente da non perdere per sperare nella salvezza.
Ad Avellino, dopo un inizio fulminante di Clarke ed il buon match di Mika, si sono salvati in pochi. Anche Braun è stato subito messo in condizioni di non nuocere tanto che gli è stato appiccicato addosso un uomo, proprio per evitare che potesse fare danni. In una guerra tra giganti sparito dai radar anche Omogbo.
</texte>
</doc>
<doc class="trusted" categorie="societe" title="Il ponte perfetto: ecco la ricetta per le mini-vacanze" source="ilcorrieredellasera">
<texte>
Se siete fra quelli che invidiano chi è partito per un unico, lunghissimo ponte, dal 21 aprile al 2 maggio, e voi ve ne siete concessi «solo» uno o due ma brevi, sappiate che, invece, avete scelto la vacanza scientificamente perfetta, ovvero corta e inframmezzata da giorni di lavoro. Vale a dire, un «consumo interrotto per adattamento alle esperienze edonistiche», la cui efficacia è stata teorizzata da un professore della Stern School of Business della New York University con ben sei studi. Il principio è che «interrompere un’esperienza di piacere contribuisce a intensificarla», così spiega l’autore della ricerca Tom Meyvis, docente di Marketing. E alla fine, anche chi non ha fatto ponti, ma si è goduto solo i giorni festivi, ha di che rallegrarsi.
Vacanze
Meyvis non è né il primo né l’unico ad averci pensato. Già nel 2010, l’aveva decretato Dan Ariely, che insegna Psicologia e Comportamenti Economici alla Duke University del North Carolina, scrive best sellers e tiene sul Wall Street Journal la rubrica «Ask Ariely». Nel libro The Upside of Irrationality, spiegava che andare via per pochi giorni offre più benefici di quanti ce ne aspetteremmo partendo per una settimana intera. Il motivo è che in ogni vacanza, il primo giorno è sempre più eccitante dell’ultimo, perché le aspettative vanno poi scemando. Ha poi spiegato Meyvis, sull’Independent, che «le ricerche dimostrano che interrompere una vacanza con una pausa di lavoro riporta l’aspettativa di relax e piacere ai livelli massimi, così quando si riprende il riposo, si gode di più il tempo libero». Assicura: «Smettere di fare qualcosa che piace fa sì che, quando si riprende l’esperienza positiva, il piacere aumenta». Su come sia arrivato a queste conclusioni, valga l’esempio di una ricerca su 140 studenti adagiati su una poltrona massaggiante, metà per tre minuti di seguito, metà per tre minuti ma con una pausa di 20 secondi. A parole, tutti prediligevano il massaggio «no stop», ma chi aveva fatto la pausa aveva apprezzato così tanto da essere pronto a spendere 26,59 dollari per averne un secondo, mentre gli altri erano disposti a pagare solo 14,41 dollari.
I trucchi scientifici per il ponte perfetto
Esistono, poi, altri trucchi scientifici per il ponte perfetto. Il primo è riuscire a ricordarselo. Non c’è esperienza memorabile senza ricordi: è il desiderio di belle esperienze che ci spinge a partire (a partire e a spendere i soldi per il viaggio, il che spiega perché del tema si interessino i docenti di marketing). Spesso, però, non ricordiamo granché. Stephanie Tully dell’University of Southern California, in un saggio su Quartz, sostiene: «Facebook e Instagram ci hanno rovinato la memoria. I miei esperimenti dimostrano che chi stampa le foto e acquista souvenir ricorda meglio e di più. Le foto digitali non sono efficaci come quelle fisiche. Le mettiamo sui social e abbiamo finito. Prima, per vedere una foto aspettavamo di portarla al negozio per stamparla e l’attesa fa rivivere l’esperienza, così come mostrare la foto agli amici, uno per uno, ri-raccontando il viaggio». Non a caso, davanti alle vecchie proiezioni di diapositive, gli unici che non si annoiavano erano quelli immortalati nelle immagini. In uno degli esperimenti condotti da Tully sui partecipanti a una gara a ostacoli, si è visto che solo chi aveva foto stampate ricordava vividamente.
Il momento finale
Il terzo segreto per una breve ma perfetta vacanza è curare il «momento finale». Esistono ricerche universitarie anche su questo, sull’«end effect», come l’ha definito la psicologa americana Barbara L. Fredrickson. Così come al cinema il finale influenza di molto il giudizio sul film, un’emozionante esperienza finale fissa nella memoria un’intera vacanza. Un’ottima cena prima di partire non riscatterà due giorni in un hotel pessimo, ma correggerà in modo più che proporzionale il ricordo del viaggio. Sempre che, dopo, abbiate evitato il traffico da bollino nero.
</texte>
</doc>
<doc class="trusted" categorie="societe" title="Sequestrato nuovo cantiere Tap,torna la battaglia degli ulivi" source="ilcorrieredellasera">
<texte>
Torna la battaglia degli ulivi nel Salento. La Procura della Repubblica di Lecce ha disposto, per violazione delle prescrizione contenute nella Valutazione di impatto ambientale (Via), il sequestro di una parte del cantiere per la realizzazione del gasdotto Tap a Melendugno, in provincia di Lecce. Si tratta della zona sita in località Paesane, in cui era stato avviato a nei giorni scorsi l’espianto di 448 alberi di ulivo, che si trovano sul tracciato del gasdotto (predisposto tra il chilometro 2,90 e il chilometro 3,98 della pista di lavoro). Il sequestro, firmato dal Procuratore della Repubblica Leonardo Leone de Castris e dalla pm Valeria Farina Valori, è stato eseguito dai carabinieri del Noe e Forestali che hanno svolto accertamenti sulla base di esposto presentato nei giorni scorsi da alcuni parlamentari. In particolare del Movimento 5 Stelle: «Il sequestro al cantiere Tap per la violazione delle norme di impatto ambientale proviene da una denuncia del MoVimento 5 Stelle. Il nostro no — hanno spiegato i parlamentari grillini in una nota — non è mai stato ideologico ma siamo sempre entrati nel merito di un’opera inutile. La nostra attenzione è sempre alta e abbiamo piena fiducia nel lavoro della magistratura che continui la sua opera con impegno e coraggio».
I dubbi sull’espianto
Nel dettaglio, danneggiamento, distruzione delle bellezze naturali e violazione delle prescrizioni contenute nella Valutazione di impatto ambientale (Via) sono i reati alla base del provvedimento di sequestro della Procura di Lecce. Uno degli aspetti di maggiore rilievo su cui sono in corso le indagini è l’ipotesi che l’area oggetto dei nuovi lavori sia sottoposta a vincolo perché zona di «notevole interesse pubblico» e, quindi, sottoposta a vincolo assoluto di indisponibilità. Allo studio dei magistrati vi è una presunta violazione delle autorizzazioni in relazione all’espianto (già terminato) di 448 ulivi del «cluster 5» in un periodo diverso da quello autorizzato (tra dicembre e febbraio); che nella zona dell’espianto, quale attività propedeutica ai lavori, è stata montata una recinzione con new jersey, rete metallica e filo spinato sulla base di una variante in corso d’opera rilasciata dal Mise il 14 marzo scorso; e che questa autorizzazione è stata rilasciata sul presupposto che la nuova recinzione non interessasse aree soggette a vincolo paesaggistico. Invece — è il sospetto da verificare — l’area è sottoposta a vincolo assoluto e, probabilmente, era necessaria un’autorizzazione paesaggistica ad hoc.
Scontro ambientalista
La vicenda non è nuova: va avanti da più di un anno. Il primo stop risale al marzo del 2017, quando i lavori preliminari per creare lo spazio per l’approdo del gasdotto durarono solo qualche ora, prima che venissero interrotti dalle proteste dei cosiddetti «NoTap». Si tratta dello spostamento degli ulivi, in totale circa 1.500, in un sito di stoccaggio distante 8 chilometri, da ripiantare successivamente nel luogo di origine non appena sarà stato completato il microtunnel del gasdotto Tap. In pratica, poche centinaia di ulivi bloccano un’opera complessiva lunga 3.500 chilometri, il Trans Adriatic Pipeline, parte terminale (870 chilometri) del corridoio meridionale europeo del gas che attraverserà sei Paesi dal Mar Caspio al Salento attraverso Scp (South Caucasus Pipeline), Tanap (Trans Anatolian Pipeline) e, appunto, Tap. E mentre in Grecia e Albania le ruspe sono già all’opera da mesi (dal primo trimestre del 2020 l’infrastruttura dovrebbe portare gas dal Mar Caspio all’Italia) sulle sponde pugliesi continua la battaglia con carte bollate e sequestri.
Tap: fiducia nella magistratura
Non si è fatta attendere la replica della multinazionale. «Tap — si legge in una nota — nella convinzione di aver operato nel pieno rispetto delle disposizioni legislative in materia e delle autorizzazioni ricevute, ribadisce l’assoluta fiducia nella magistratura e fornirà tempestivamente alla Procura tutti i chiarimenti necessari volti ad ottenere il dissequestro dell’area».
</texte>
</doc>
<doc class="trusted" categorie="culture" title="Di troppa tolleranza si muore" source="ilcorrieredellasera">
<texte>
La tolleranza è una buona cosa sempre e comunque? Dipende, spesso è solo una forma raffinata di ipocrisia, un segno di superiorità, una forma di indifferenza: per convenzione o buona educazione, «tollero» il tuo pensiero. La parola, infatti, deriva dal verbo latino tolerare, sopportare. «La tolleranza illimitata — scrive magnificamente Karl Popper — porta alla scomparsa della tolleranza. Se estendiamo l’illimitata tolleranza anche a coloro che sono intolleranti, se non siamo disposti a difendere una società tollerante contro gli attacchi degli intolleranti, allora i tolleranti saranno distrutti e la tolleranza con essi». Benedetto Croce parlava di «tolleranza vile».
Partendo da questo apparente paradosso, Claudio Cerasa ci regala un delizioso pamphlet contro la nascente società «in cui gli invasati trionfano, gli estremisti spopolano, gli integralisti dilagano, i fanatici crescono» e ci invita a smettere di essere tolleranti con gli intolleranti: Abbasso i tolleranti. Manuale di resistenza allo sfascismo (Rizzoli). Come ci ha insegnato Voltaire, lo spirito provocatorio e corrosivo del pamphlet serve per écraser l’infâme, figura sociale che oggi si presenta sotto diverse maschere: è pessimista, anarchico, sospettoso, passabilmente incompetente, credulone (la sua fonte principale d’informazione è il web), arrogante, moralista, soprattutto intollerante nei confronti delle idee altrui.
La tolleranza, spiega Cerasa, costituisce uno dei pilastri della nostra civiltà ed è condizione necessaria per le nostre libertà, ma proprio per questo motivo dobbiamo difenderla anche imparando a non tollerare gli intolleranti, in particolar modo quell’universo paranoico che ha scelto di rappresentare un pezzo della nostra politica. È l’universo in cui tutto si tiene insieme: le scie chimiche, lo sbarco sulla Luna messo in scena dalla Cia, i vaccini voluti dalle multinazionali farmaceutiche, il governo degli incompetenti.
Il libro si articola in brevi capitoli, quasi conversazioni che coniugano leggerezza e profondità, brevi apologhi che pongono domande cui urge risposta. Ecco un esempio, giusto per invogliare il lettore.
Cerasa parte dal libro di Tom Nichols The Death of Expertise (in italiano, La conoscenza e i suoi nemici, Luiss University Press) in cui l’autore sintetizza la questione con queste parole: «Vogliamo credere di essere capaci di prendere ogni tipo di decisione e ci infastidiamo con chi ci corregge o ci dice che ci sbagliamo o ci dà istruzioni su qualcosa che non capiamo. Questa reazione umana, naturale nei rapporti tra individui, è pericolosa quando diventa una caratteristica diffusa dell’intera società».
Che fare in un momento in cui la conoscenza e la competenza sono diventate il bersaglio del risentimento e della rabbia dell’uomo comune? Basta aprire un giornale per godere di un vasto campionario di intolleranze: il padre che picchia il professore che ha sgridato il figlio, i genitori che menano l’allenatore perché non fa giocare i loro pargoli, il paziente che si fa un’autodiagnosi su Google e contesta il medico che lo ha appena visitato, gli odiatori da tastiera che insultano con violenza chi ne sa più di loro, la favola dell’uno vale uno, quelli che dicono no a ogni proposta. Che cosa propone Tom Nichols? Fare come Gianni Morandi, che con pazienza risponde a tutti quelli che lo criticano, o tirare dritto per la propria strada? «Ho smesso di credere — scrive il professore — all’approccio morbido. È soltanto un modo per tentare di confermare che i non esperti e gli esperti sono sullo stesso piano».
Il catalogo di Cerasa, direttore del quotidiano «Il Foglio», è vasto e sfrenato, è la ricognizione puntale (più raccapricciante che esilarante) del «mondo dell’intolleranza» con molti personaggi improbabili che pur incontriamo ogni giorno: il malmostoso, il rancoroso (vive la realtà come emergenza continua), l’incompetente felice di esserlo, l’apprensivo (i genitori che processano la scuola via WhatsApp), il sorteggista (se uno vale uno, la vita è sorteggio), il viralista (i fatti esistono solo quando diventano virali), il post-veritiero, quello che per informarsi si abbevera solo alla fonte delle rete: «Per distinguere le notizie vere dalle false occorre essere informati, ma occorre anche fare un passo in avanti verso un altro principio: essere disposti a riconoscere che alcune cose sono fatti e altre sono opinioni. Ed essere pronti ad ammettere che spacciare un’opinione per un fatto e trasformare un fatto in qualcosa che si può mettere in discussione fa male non solo ai social, ma alla nostra democrazia».
Il metodo di Cerasa è semplice ed efficace: si parte da uno spunto (un fatto di cronaca, un libro, un evento), s’imbastisce un ragionamento, si chiude con una morale, unica e spesso sottintesa: una volta ci si definiva in rapporto ai valori accettati; oggi, in rapporto a quelli ripudiati. Senza il fasto della negazione, siamo incapaci di intravedere il nostro destino.
I brevi capitoli, oltre a riflettere la naturale incostanza dell’uomo, corrispondono a una scelta di natura epistemologica, che vieta ogni assolutismo sistematico per cercare piuttosto di indagare i limiti della fragilità umana, delle troppe opinioni alimentati dalla lagna, dalla credulità, da recenti chimere. Il borghese è tollerante, ci avverte con sospetto Theodor W. Adorno: «Il suo amore per la gente com’è, nasce dall’odio per l’uomo come dovrebbe essere».
</texte>
</doc>
<doc class="fake" categorie="agriculture" title="Il pomodoro di Pachino schiacciato dai trattati Ue. Gli agricoltori: “Raccoglierlo non conviene. La politica ci prende per i fondelli”" source="IlFattoQuotidiano">
<texte>
‘Oro rosso’, è così che chiamano il pomodoro di Pachino. Un tesoro conosciuto e apprezzato in tutto il mondo che però vale molto meno dell’oro. Anzi poco o niente, ormai. Così nel suo comune di origine, all’estremo sud della Sicilia, il pomodoro rimane nelle serre. Negli ultimi mesi il prezzo di mercato è sceso vertiginosamente a causa delle massicce importazioni dai paesi esteri. E a Pachino gli agricoltori rinunciano a raccoglierlo perché non conviene, lo lasciano sulle piante. “Produrre un chilo di pomodoro mi costa un euro, tra l’acquisto della piantina e i costi della plastica, dei gancetti, delle tasse, degli operai che devono raccoglierlo e poi trasportarlo – racconta a ilfattoquotidiano.it Sebastiano Cinnirella, imprenditore agricolo -, adesso il ciliegino si vende a 50-60 centesimi al kg, a 30 il pomodoro da insalata. Non vale la pena raccoglierlo”. L’azienda di Sebastiano è un’azienda senza marchio Igp che da anni affronta le stesse problematiche, ma negli ultimi tempi la situazione sembra precipitare. “Se lavoriamo così per un altro mese, non prendo nemmeno i soldi della plastica – aggiunge – e tutti quelli che ho speso sono a perdere”. Lo schiaffo per gli imprenditori agricoli di Pachino si materializza in un piccolo supermercato locale, dove al prezzo di 1 euro e 39 centesimi al kg è in vendita il pomodoro ‘datterino’ importato dal Camerun. “La distribuzione dovrebbe agevolarci a vendere il prodotto, ma nello stesso tempo è quella che ci danneggia – racconta Paolo Cavallaro, un altro agricoltore –, perché non possiamo competere con questi prezzi”. E puntano il dito contro i trattati siglati dall’Unione Europea con i paesi del Nord Africa, a partire da quello del 1996 con il Marocco, che prevedono “misure di liberalizzazione reciproche per i prodotti agricoli” e “per i prodotti agricoli trasformati”. Ma i produttori stranieri hanno costi di produzione più bassi, e per i concorrenti siciliani è impossibile competere. “Le prime avvisaglie della crisi partono da quegli accordi”, commenta l’agricoltore Aldo Beninato. Che racconta di aver incontrato cinque ministri in questi anni: “Ma abbiamo ricevuto solo promesse e prese per i fondelli”. Quella di Aldo è un’attività che dura da generazioni, la coltivazione delle terre ereditate dal nonno. Parte delle sue serre sono andate distrutte durante la nevicata del 2014, e mentre ancora attende che la Regione Sicilia possa erogargli i soldi per costruire nuovi impianti, non smette di arare i campi. “Il ministro Maurizio Martina (Politiche agricole alimentari e forestali nei governi Renzi e Gentiloni, ndr) si era impegnato per la vendita alla grande distribuzione, promettendo per questa un percorso di filiera – racconta amaro Aldo -, tutto questo non c’è stato, siamo abbandonati a noi stessi”. Il ministero, rispondendo all’interrogazione di alcuni deputati siciliani del Pd, aveva confermato che si sarebbero “attivati presso la Commissione europea per richiedere un intervento in merito al livello dei prezzi di ritiro applicabili per taluni prodotti ortofrutticoli, tra i quali le diverse tipologie di pomodoro”. “Questa è la mia terra, questo il mio lavoro – spiega ancora uno sconsolato Sebastiano – se mi dicono che devo chiudere mi metterò con un piattino davanti all’entrata della chiesa”. E insieme a lui potrebbero essere in tanti, tra giovani e vecchi agricoltori, a smettere di coltivare l’oro rosso di Sicilia   di Saul Caia e Francesco Midolo
</texte>
</doc>
<doc class="fake" categorie="societe" title="Sacchetti di plastica a pagamento: inizia la “resistenza” degli italiani" source="informarexesistere">
<texte>
Dal primo gennaio, come ormai sapranno tutti gli italiani, è scattata la tassa sui sacchetti di plastica dei reparti di frutta e verdura dei supermercati. Come scrive Libero, i sacchetti saranno venduti inizialmente a 2 centesimi l’uno. Pochi spicci, verrebbe da dire. Insomma… Su Affari Italiani leggiamo che si stima che in Italia, ogni anno, ne consumiamo circa 2 miliardi. Il giro d’affari, dunque, sarebbe di 400 milioni di euro l’anno.
Coincidenza: sempre su Affari Italiani scopriamo che Catia Bastioli, la «manager renziana», è l’amministratore delegato di Novamont, l’unica azienda italiana che produce il materiale per realizzare i sacchetti bio. La «manager amica di Renzi», come titola Libero, nel 2011 ha anche partecipato come oratrice alla seconda edizione della Leopolda renziana. Saranno coincidenze? Sarà che gli italiani sono troppo maliziosi? Chissà… Intanto è partita la “resistenza”.
Su Facebook gira un messaggio privato stile catena di sant’Antonio che invita a boicottare per un mese i prodotti contenuti nei sacchetti. Ma c’è un’alternativa che pare ancora più ingegnosa. Alcuni utenti sono andati a fare la spesa e hanno pesato la frutta e la verdura in questo modo. Le foto hanno avuto migliaia di condivisioni e sembra che i commessi dei vari supermercati si dovranno armare di tanta pazienza in questa prima fase del 2018. Certo, comprare le noci rimarrà un problema…
</texte>
</doc>
<doc class="fake" categorie="politique" title="Senago, sindaco “caccia” i migranti dall’alloggio e ci mette i senzatetto italiani: “Prima i miei cittadini”" source="larepubblica">
<texte>
“Prima vengono 80 miei cittadini”: la frase che ha dato il via alla rivoluzione nel comune di Senago. Il nuovo sindaco della Lega Nord, Magda Beretta, mantiene la promessa fatta in campagna elettorale e dice basta immigrati. Ma fa di più, manda via i clandestini dall’alloggio e al posto non ci mette i poveri senzatetto italiani. Già prima delle elezioni il sindaco scrisse una lettera al prefetto informandolo che nel suo Comune di 21 mila abitanti non avrebbe più accolto un solo migrante. Senago è l’esempio di un Italia che torna a fare gli interessi degli italiani, troppo spesso calpestati e discriminati da sindaci e amministrazioni di sinistra o anche 5 Stelle.
</texte>
</doc>
<doc class="fake" categorie="science" title="Tavolette sumere di 20.000 anni rivelano la creazione dell’uomo sulla Terra" source="pianetablunews">
<texte>
Antiche tavolette sumere rivelano informazioni intriganti risalenti a 20.00 anni.
Molte persone credono che il libro della Genesi è l’unico nel raccontare la storia della creazione dell’uomo e della sua esistenza. Ma testi antichi provenienti da culture diverse raccontano la stessa storia, ed erano i primi a raccontarla e rivelare la vera ragione dell’esistenza sulla terra.
Creazione dell’uomo sulle tavolette sumere
Gli antichi testi parlano di un resoconto storico simile, tuttavia, essi sono molto più dettagliati e in più aggiungono alcune informazioni molto intriganti.
Tavolette sumere che risalgono a 20.000 anni sono state tradotte per più di 20 anni da un famoso archeologo, stravolgendo completamente tutta la sua vita.
Zecharia Sitchin ha cominciato a tradurre queste tavole 50 anni fa, in un momento in cui non c’erano altri traduttori sumeri ad aiutarlo. Le tavole erano abbastanza complesse e questo dimostrò di essere una enorme sfida per lui.
Le tavole furono scritte in un periodo di tempo molto lungo, portando a numerose modifiche della lingua sumera.
Sulle tavolette: un’autobiografia di un alieno di nome Enki
A seguito di un duro lavoro durato più di 20 anni, Zecharia è riuscito a tradurre quello che dice essere un’autobiografia di un alieno che proviene da un pianeta chiamato Nibiru.
Il nome dello straniero era Enki e la storia nelle tavolette è iniziata molto tempo prima che l’uomo è comparso sulla terra. La storia nelle tavolette inizia con l’arrivo di Enki sulla Terra con altri 20 astronauti e sua moglie, con lo scopo di cercare del materiale che ha permesso questi esseri di perpetuare sul loro pianeta natale, il materiale era l’”oro”.
Le tavolette sumere rivelarono che l’atmosfera del pianeta era circondata di polvere d’oro in modo che potesse riflettere la radiazione ultravioletta, per questo rendeva molto difficile la vita su Nibiru.
Alieno venuto sulla terra in cerca di polvere d’oro
L’alieno ha continuato a dire che: mentre stavano cercando di scavare per estrarre l’oro dalla Terra, gli dèi sumeri non erano in grado di sopportare il duro lavoro fisico. Enki poi si avvicinò con l’idea di combinare il loro DNA con gli ominidi sulla Terra.
Approvata questa idea, il lavoro per creare esseri umani senzienti fu dato alla moglie di Enki, a un medico e uno scienziato. Ci sono state molte teorie circa la creazione degli esseri umani attraverso un intervento genetico, insieme con il percorso evolutivo, già provato.
Alcune persone fanno riferimento ad esso come un intervento divino, altri invece dicono che l’intervento è stato fatto da una specie extraterrestre.
Nibiru ruota ogni 10.000 anni ed è il 10° pianeta nel sistema solare
Sitchin tuttavia, pensa che le tavole offrono un sacco di informazioni,  però non viene menzionata bene la storia del mondo insieme con il sistema solare.
Pensa che l’anello mancante può essere il risultato dell’intervento degli alieni provenienti da Nibiru o Anunnaki. Egli ritiene che Nibiru ha un ciclo di rotazione di 10.000 anni ed è il 10 ° pianeta del sistema solare.
Le idee di Sitchin non si sposano bene con molti storici, in quanto sono completamente contrari all’idea di extraterrestri Anunnaki, e hanno i loro sospetti circa l’accuratezza della traduzione delle tavolette sumere.
Il motivo di questi sospetti, sta da fatto che all’interno le tavole hanno mostrato variazioni nella lingua e ciò significa che esse non possono essere tradotte seguendo una regola generale.
Se vuoi approfondire più questa tematica, ti consiglio di leggere la sezione nel sito il Dio alieno della Bibbia.
</texte>
</doc>
<doc class="fake" categorie="science" title="Il Cancro è una malattia artificiale: nell’antichità non esisteva" source="essereinformati">
<texte>
Uno studio dell’Università di Manchester, ha appurato che il cancro è una malattia moderna, provocata da fattori ambientali come inquinamento e alimentazione.
Uno studio delle mummie e della letteratura egiziane e greche – svoltosi a Manchester, presso il KNH Centre for Biomedical Egyptology, e pubblicato su Nature – ha permesso di formulare la prima diagnosi istologica di tumore in una mummia egizia.
 Trovare soltanto un singolo caso di malattia su centinaia di mummie esaminate ed una minima percentuale di riferimenti al cancro nelle testimonianze letterarie, dimostra come il cancro fosse estremamente raro nell’antichità. Il tasso di malattia è cresciuto in maniera massiccia ad iniziare dalla rivoluzione industriale – in particolare il cancro infantile – dato che dimostra come tale incremento non sia dovuto solo alla maggiore aspettativa di vita della popolazione.
 La professoressa Rosalie David, della facoltà di Biologia della Manchester University, ha dichiarato: “Nelle società industrializzate la causa di morte per cancro è seconda esclusivamente alle patologie cardiovascolari. Tuttavia, nell’antichità era molto rara. Non vi è nulla in un ambiente naturale che possa provocare il cancro. Quindi deve trattarsi di una malattia artificiale derivante dall’inquinamento e dai cambiamenti nella nostra dieta e stile di vita“.
Ha poi aggiunto: “La cosa rilevante del nostro studio è che fornisce una prospettiva storica rispetto a tale malattia. Oggi che abbiamo un quadro completo, possiamo fare affermazioni chiare sui tassi di mortalità per cancro nelle società antiche. Abbiamo studiato periodi millenari, non soli 100 anni, ricavandone una rilevante mole di dati”.
Tali dati includono la prima diagnosi istologica di tumore su una mummia egizia, effettuata dal prof. Michael Zimmerman, studioso esterno al Centro, cattedratico presso la Università Villanova negli Stati Uniti. Ha diagnosticato un cancro del retto in una mummia senza nome, una persona ‘normale’ che visse nell’Oasi Dakhleh durante il periodo tolemaico (200-400 a.C).
“Nell’antichità – ha affermato Zimmerman – non esistevano interventi chirurgici di tal portata, quindi la prova di un tumore non poteva che rimanere intatta. L’assenza di neoplasie nelle mummie, deve essere interpretato come la indicazione della loro rarità nei tempi antichi, il che dimostra come il cancro sia provocato da cause connesse alla società della industrializzazione“.
Il team ha studiato resti mummificati e testimonianze scritte dell’antico Egitto, mentre riguardo la Grecia antica, in assenza di cadaveri mummificati, si sono considerate solo fonti letterarie. Tuttavia, ulteriori studi medici di resti umani e animali risalenti a periodi precedenti, perfino dell’età dei dinosauri, non hanno praticamente riscontrato tracce di cancro.
Le tracce di cancro nei fossili animali, primati non umani e primi esseri umani è scarsa – solo qualche decina, oltretutto contestata. Un tumore metastatico di origine ignota è stato riscontrato in un fossile di Edmontosaurus, mentre un altro studio ha elencato una serie di possibili neoplasie in altri resti fossili, le quali tuttavia non includevano tipologie di tumori comuni nell’uomo adulto moderno.
È stato suggerito che il breve arco di vita degli individui nella antichità, avrebbe precluso lo sviluppo del cancro. Anche se questa statistica in linea di principio è plausibile, molti individui in Egitto e Grecia antichi vissero abbastanza a lungo da sviluppare malattie come la aterosclerosi, il morbo di Paget e la osteoporosi.
Un’altra spiegazione dell’assenza di tumori riscontrabili nei resti umani e animali antichi, è quella secondo cui i tumori potrebbero non essersi ben conservati nei resti biologici. Il dottor Zimmerman, tuttavia, ha condotto studi che indicano come la mummificazione conservi le caratteristiche di malignità, e come i tessuti tumorali dovrebbero invece essere soggetti ad una migliore conservazione, rispetto ai tessuti sani.
Numerose indagini radiologiche di mummie conservate presso il Museo del Cairo e altri musei in Europa, non sono riuscite a produrre diagnosi di cancro. Bisogna risalire al 17° secolo per rinvenire la descrizione di operazioni al seno. Le prime relazioni scientifiche nella letteratura risalgono agli ultimi 200 anni, ad esempio, il cancro dello scroto negli spazzacamini (1775), il cancro nasale nei fiutatori di tabacco (1761) e la malattia di Hodgkin (1832).
La prof. David – invitata a presentare i suoi studi presso la UK Association of Cancer Registries e il National Cancer Intelligence Conference – ha detto: “Non sono ancora sicura di cosa abbia potuto causare i pochi casi di cancro negli antichi egizi. Forse il fatto che riscaldassero le loro abitazioni con fuochi che emanavano fumo all’interno, oppure bruciando incenso nei templi”.
“I dati riguardanti gli antichi egizi – ha aggiunto – forniscono prove sia dal punto di vista fisico che letterario, dandoci la opportunità di osservare malattie e trattamenti.
Gli antichi egizi furono molto creativi in materia terapeutica, ed alcuni trattamenti ritenuti magici erano invece efficaci rimedi naturali. Ad esempio, il sedano era utilizzato per il trattamento di reumatismi, elemento che oggi è oggetto di indagine. I loro interventi chirurgici in relazione alle fratture ossee erano eccellenti, e dimostravano una ottima conoscenza della anatomia umana. Gli egizi sono stati gli iniziatori di una nuova metodologia terapeutica, dottrina poi ereditata dai greci, che si recavano ad Alessandria proprio per studiare la medicina“.
La David ha poi concluso: “Ancora una volta numerosi dati ricavati dallo studio degli antichi egizi, unitamente ad altri dati riscontrati in precedenza, hanno fornito alla società moderna un chiaro messaggio: il cancro è un fenomeno creato dall’uomo, ed è con questi riscontri che dobbiamo fare i conti“.
</texte>
</doc>
<doc class="fake" categorie="science" title="I cioccolato -dipendenti possono festeggiare!Il cioccolato nero con il 70% di cacao riduce lo stress e l’infiammazione" source="pianetablunews">
<texte>
Due nuovi studi hanno analizzato per la prima volta gli effetti del cioccolato fondente in soggetti umani per determinare come riesca a supportare la salute cognitiva, endocrina e cardiovascolare.
Mangiare alcuni tipi di cioccolato fondente potrebbe apportare benefici per la salute. I risultati di due nuovi studi dimostrano che consumare cioccolato fondente che ha un’alta concentrazione di cacao (70% minimo, 30% zucchero di canna organico) ha effetti positivi sui livelli di stress, infiammazione, umore, memoria e difese immunitarie.
Mentre è già noto che il cacao sia una fonte di flavonoidi, questa è la prima volta che l’effetto è stato studiato in soggetti umani per determinare come riesca a supportare la salute cognitiva, endocrina e cardiovascolare. Il Dott. Lee S. Berk (Loma Linda University), ricercatore principale di entrambi gli studi, ha dichiarato: “Per anni, abbiamo analizzato l’influenza del cioccolato fondente sulle funzioni neurologiche dalla prospettiva del contenuto di zuccheri: maggiore è la quantità di zucchero, maggiore è la nostra felicità. Questa è la prima volta in cui abbiamo analizzato l’impatto di grandi quantità di cacao in dosi simili a quelle di una normale barretta di cioccolato negli esseri umani per periodi di tempo brevi o lunghi e siamo incoraggiati dai risultati. Questi studi dimostrano che più la concentrazione di cacao è alta, più gli effetti su funzioni cognitive, memoria, umore, difese immunitarie e altri effetti saranno positivi”.
I flavonoidi nel cacao sono agenti antiossidanti e antinfiammatori molto potenti, i cui meccanismi sono benefici per la salute cerebrale e cardiovascolare. Uno dei due studi ha svelato che il consumo di cioccolato fondente con il 70% di cacao controlla molteplici percorsi di segnalazione intracellulare coinvolti nell’attivazione delle cellule T, nella risposta immunitaria e nei geni coinvolti nella segnalazione neurale e nella percezione sensoriale.Il secondo studio, invece, ha svelato che il consumo di 48g di cioccolato fondente con il 70% di cacao migliora la neuroplasticità per benefici comportamentali e sulla salute cerebrale.
</texte>
</doc>
<doc class="fake" categorie="science" title="Attenti al ragno violino" source="ilfattoquotidiano">
<texte>
Il ragno è originario degli Stati Uniti, ma nell’ultimo periodo è stato avvistato in Italia, probabilmente arrivato nel nostro paese tramite scambi commerciali, viaggiando tra le merci presenti nelle stive delle navi da carico. Rappresenta l’aracnide più pericolo ed aggressivo tra i ragni, e una volta giunto in Italia ha iniziato a colpire un numero sconsiderato di vittime.
La peculiarità di questo insetto sta nel veleno pericolosissimo che trasmette attraverso i suoi morsi che può provocare la necrosi dei tessuti  e nella maggior parte dei casi, la conseguente morte.
I centri di Antiveleni hanno messo in guardia il Nord Italia, dati i vari avvistamenti nelle case degli italiani. Nel caso in cui ci si trovasse difronte a questo ragno, non esitate ad ucciderlo perché un morso potrebbe avere conseguenze devastanti sulla salute.
Diffondete questo articolo, così da evitare la minaccia di questo velenoso insetto, per evitare così che possa causare danni irreparabili a uomini e donne e bambini.
</texte>
</doc>
<doc class="fake" categorie="politique" title="I nazisti stanno tornando? Semplicemente non se ne sono mai andati: il terzogenito di Williams erede al trono britannico chiamato come lo zio, di simpatie naziste" source="scenarieconomici">
<texte>
Di poco mi sfuggiva un dettaglio illuminante per capire dove si sta andando in EUropa. E, purtroppo, anche cosa ci aspetta. Credetemi, oggi molti puntini si collegano.
Or dunque, ieri l’erede al trono inglese William ha annunciato il nome del suo terzogenito in linea di successione al trono britannico. Il nome è Louis Arthur Charles, in onore dello zio ucciso a seguito di un attentato dell’IRA (non ho detto dall’IRA, …), Lord Louis Arthur Charles Mountbatten. Tale Lord Mountbatten, zio di FIlippo II consorte della Regina Elisabetta II, fu anche persona vicinissima in gioventù all’erede al trono britannico, Carlo d’Inghilterra, che lo considerava quasi come un padre putativo ed a cui era molto affezionato.
La cosa incredibile è che Lord Mountbatten (faceva Battenberg di cognome, di origini tedesche ma di fatto fu costretto a cambiare cognome, vedasi oltre) aveva simpatie filo-naziste secondo molte fonti. Ci sono fotografie che lo ritraggono al funerale di Cecilia Battenberg, sorella di Filippo II d’Inghilterra (assieme al nipote Filippo II), a Darmstadt in Germania nel 1937, a fianco di notabili nazisti. La famiglia del marito di Elisabetta II, Filippo II, era infatti tedesca, infatti Filippo II chiamasi per precisione di Schleswig-Holstein-Sonderburg-Glücksburg (con rami tedeschi e svedesi). Ca va sans dire che Filippo II era anch’egli di nemmeno troppo malcelate simpatie naziste.
Tenetevi forte: un’altra sorella del principe FIlippo II d’Inghilterra era Sofia, sposata con Christopher d’Assia, e nazista convinto. Era infatti il capo dei servizi segreti della Gestapo di Goering ed aiutante di Himmler. Infatti era alto ufficiale delle famigerate SS!
Vi ricordo che buona parte dei Windsor che governano oggi la Gran Bretagna sono di radice tedesca, Hannover più precisamente: andarono al potere ad inizio ‘700 quando Anna Stuart d’Inghilterra non diede eredi e dunque, con un provvedimento legislativo molto discusso (Legge di Successione), il parlamento inglese vietò a regnanti cattolici di diventare sovrani (…). Gli Stuart rappresentavano e rappresentano la radice più britannica del sangue reale inglese, in contrapposizione con il sangue tedesco dei Windsor. Tanto per farvi capire, Diana Spencer aveva più titoli – oltre che più sangue britannico – di suo marito erede al trono, forse spiegando così il vero motivo della scelta coniugale di Carlo.
Va parimenti ricordato il re Edoardo VIII di Inghilterra, sovrano di Gran Bretagna nel 1936 per meno di un anno (gli succedette Giorgio VI, il padre di Elisabetta II), lo stesso che sposò Wallis Simpson e per questo fu costretto ad abdicare (…): è risaputa la sua simpatia nazista, che mai nascose (anzi). Possiamo tranquillamente affermare che la sconfitta nazista iniziò proprio con la deposizione di Edoardo VIII, azione in cui Churchill ebbe un peso preponderante in quanto decisamente anglofilo e contrario al predominio tedesco in Europa.
Si noti che Edoardo VIII post deposizione riparò nella Riviera francese dove chiese ed ottenne la guardia armata nazista fuori dalla sua villa. Churchill gli intimò di tornare in Gran Bretagna per questioni di Stato a conflitto di fatto iniziato ed a recuperarlo ci penso proprio Lord Mountbatten, che lo riportò in patria sul HMS Kelly.
Fino a qui la storia.
Ora, è fattuale che Elisabetta II è stata la vera fautrice del Brexit, è ormai assodato, evidentemente gli insegnamenti dell’amatissima Regina Madre – che diffidava profondamente dei tedeschi – resteranno segno indelebile del suo Regno. Il problema è che le generazioni successive della Corona sembrano invece favorevoli ad un riavvicinamento alla Germania e all’EU, ecco il motivo per cui stanno cercando di tirarla per le lunghe nella trattativa su quando Londra dovrà uscire dall’Unione Europea causa Brexit (in sostanza sperano che Elisabetta II muoia prima, ndr). Infatti trapassata l’amata Elisabetta II le generazioni monarchiche successive secondo molti tornerebbero sui loro passi verso Berlino, chiaro che fino a quando Elisabetta II è viva non si discute assolutamente su un ripensamento. Il nome dato al terzogenito dell’erede al trono negli scorsi giorni conferma questa ipotesi.
Va inoltre contestualizzata la decisione di circa un anno fa da parte della Regina di escludere il suo consorte Filippo II dalla vita pubblica per supposti motivi di salute (in realtà il motivo sembrerebbe essere un altro, …).
</texte>
</doc>
<doc class="fake" categorie="politique" title="Esportazione di armi: metà degli introiti italiani arriva dall’Islam" source="scenarieconomici">
<texte>
Vale 16 miliardi di euro il giro d’affari delle esportazioni italiane di armi nei Paesi islamici calcolato nell’ultimo triennio. Tra i materiali d’armamento anche oltre 200 mila agenti tossici, gas lacrimogeni e materiali radioattivi per un giro d’affari di 29 milioni di euro. E’ quanto emerge dal report “Italian Terrorism Infiltration Index 2018” dell’Istituto Demoskopika.
Un business pari alla metà dell’intero export italiano nel settore bellico quantificabile in 32.034 milioni di euro. In altri termini, ogni 100 euro incassati dagli operatori del made in Italy, circa 50 euro provengono dal mondo islamico. Tra i clienti “più redditizi” figurano Qatar e Arabia Saudita, con una spesa di oltre 5,3 miliardi di euro, impegnati, il primo a guidare una coalizione militare nel conflitto in Yemen e il secondo, ritenuto, da alcune fonti internazionali, possibile finanziatore di gruppi jihadisti e terroristici.
Lombardia e Lazio, inoltre, si confermano, per il terzo anno consecutivo, le realtà territoriali più “esposte” al terrorismo, a cui si aggiunge il Piemonte, che si posiziona al terzo posto, secondo il rapporto Italian Terrorism Infiltration Index 2018  che, oltre ad analizzare i dati più recenti del mercato delle esportazioni dei materiali d’armamento, ha tracciato una mappa delle regioni più a rischio di potenziale infiltrazione terroristica sulla base di quattro indicatori ritenuti “sensibili”: le intercettazioni autorizzate, gli attentati avvenuti in territorio italiano, i visitatori nei musei italiani e gli stranieri residenti in Italia provenienti dai primi cinque paesi considerati la top five del terrore secondo il rapporto di Demoskopika.
Export armi: i paesi islamici valgono ben 16 miliardi di euro
Dal 2015 al 2017, le aziende del settore armamenti italiane hanno introitato dai Paesi islamici  15.905 milioni di euro passando dai 1.768 milioni di euro esportati nel 2015, agli 8.954 milioni del 2016 e ai 5.183 milioni di euro del 2017. Un volume d’affari pari al 49,6% dell’intero export italiano nel settore bellico quantificabile in circa 32.000 milioni di euro.
Il completamento della rilevazione dell’andamento dell’export made in Italy nel settore bellico evidenzia incassi per 877 milioni di euro nel 2013 e per 873 milioni di euro nel 2014. Tra le 28 aree individuate dallo studio in base alla percentuale dei musulmani in rapporto alla popolazione totale di ciascuna singola realtà e alla religione prevalente, ben 9 figurano tra i primi 26 Paesi in cui è più forte l’impatto del terrorismo, sempre secondo l’analisi del Global Terrorism Index 2017.
Occhio agli acquirenti: svettano Kuwait, Qatar, Arabia Saudita e Turchia
Ogni 100 euro incassati dalle imprese italiane per la vendita e la fornitura di armamenti, circa 50 provengono dai Paesi della mezzaluna. Tra i principali acquirenti ci sono Kuwait, Qatar, Arabia Saudita, Turchia e Singapore che hanno acquistato aerei, elicotteri, carri armati, navi, missili, siluri, agenti tossici e tecnologie varie versando nelle casse italiane ben 13.988 milioni di euro nell’arco temporale osservato.
Nel dettaglio, riguardo, la fornitura di armi, la cifra corrisposta all’Italia per l’acquisto di aerei, elicotteri, carri armati, navi, missili, tecnologia e altri armamenti è stata di 7.711 milioni di euro da parte del Kuwait, di 4.597 milioni di euro dal Qatar, di 736 milioni di euro dall’Arabia Saudita, e di 528 milioni di euro dalla Turchia. E, ancora, in ordine decrescente, tra gli acquirenti islamici risultano Singapore (416 milioni di euro), Emirati Arabi Uniti (393 milioni di euro), Pakistan (391 milioni di euro), Oman (226 milioni di euro), Algeria (221 milioni di euro), Bangladesh (166 milioni di euro), Indonesia (113 milioni di euro), Iraq (74 milioni di euro), Malesia (70 milioni di euro), Bahrein (59 milioni di euro), Egitto (52 milioni di euro), Turkmenistan (47 milioni di euro), Giordania (31 milioni di euro), Marocco (30 milioni di euro), Ciad (13 milioni di euro), Albania (12 milioni di euro), Tunisia (10 milioni di euro), Nigeria (9 milioni di euro), Afghanistan (614 mila euro), Kazakistan (442 mila euro), Brunei (200 mila euro), Guinea (97 mila euro), Burkina Faso (84 mila euro) e, infine, la Mauritania (5 mila euro).
Il borsino degli armamenti: maggiori incassi da aerei, elicotteri e navi
Poco meno di 100 tra aerei ed elicotteri venduti, nell’ultimo triennio, all’intero mercato di esportazione mondiale di riferimento dell’Italia e non esclusivamente all’area islamica individuata, hanno generato introiti per 8.552 milioni di euro. A seguire, nello speciale borsino dei materiali d’armamento, compaiono le forniture di 16 navi da guerra con un giro d’affari pari a 4.178 milioni di euro oltre a 745 mila unità tra bombe, siluri, razzi, missili ed accessori per 2.054 milioni di euro. Segue la vendita di 418 mila armi automatiche e non, per 501 milioni di euro, poco meno di 3 mila veicoli terrestri per 431 milioni di euro, circa 207 mila agenti tossici, gas lacrimogeni e materiali radioattivi per 29 milioni di euro e 3,4 mila software per 54 milioni di euro.
</texte>
</doc>
<doc class="fake" categorie="politique" title="Il Pd ha portato caos razziale in Italia, Pamela goccia che ha fatto traboccare il vaso" source="identità">
<texte>
Macerata come l’Alabama. Ecco il risultato di un quinquennio di importazione coatta di africani, sparpagliati con maniaca perversione in ogni anfratto della nazione.
Qualcuno poteva pensare che andasse diversamente? Non chi abbia più di un neurone. Dico: hanno fatto a pezzi una bambina. Le hanno strappato cuore e viscere. I giornali parlano di rito voodoo: credevate che nessuno decidesse di andare oltre le dichiarazioni di vendetta su facebook? La situazione è ormai sfuggita completamente di mano, l’odio e il sangue scorrono per le strade. E il colpevole è chi ha pensato di trasferire l’Africa, con tutte le sue brutalità, in Italia.
Uno di noi ha deciso che quel cuore strappato era troppo. E ha fatto la cosa sbagliata. Perché la sua azione verrà strumentalizzata in nome dell’accoglienza. Ma, forse, ormai siamo già troppo oltre, ovvero quando la strumentalizzazione non funziona più, perché in troppi avrebbero voluto fare quello che lui ha fatto.
La società multietnica è un campo di battaglia. Dobbiamo tornare tornare indietro, prima che sia troppo tardi. L’Italia non è il nordeuropa, scorre ancora sangue nelle nostre vene, ciò che là viene ‘accettato’, qui genera reazione. Il tempo è quasi scaduto.
</texte>
</doc>
<doc class="fake" categorie="politique" title="Se i loro paesi non sono ‘cessi’, perché vengono qui?" source="identità">
<texte>
Il nuovo scandalo che sta tenendo svegli i cuckold di mezzo mondo è il “cesso”. O meglio, il suo accostamento a zone del mondo abitate da africani fatto da Trump. Haiti compresa, che è un frammento d’Africa nei Caraibi e, non casualmente, il posto peggiore dei Caraibi.
Trump, come sempre, ha commesso un grave peccato, ai loro occhi: ha detto la verità.
Lo spettacolo più penoso è stata la reazione dei governanti africani e delle varie associazioni che lucrano sugli aiuti all’Africa.
E’ bizzarro come gli stessi che ogni giorno ci spiegano che dobbiamo accogliere gli africani perché i loro paesi sono, di fatto, un cesso, si inalberino se qualcuno usa questo paragone in senso contrario: meglio non farli venire, perché non trasformino in cesso casa nostra.
Perché, ragazzi, l’Africa ha tutte le ricchezze immaginabili, ma è quello che è. Il motivo, misterioso, deve quindi risiedere in qualcosa che non è il territorio. Forse la sua popolazione?
Dice, ma anche gli italiani sono emigrati! Sì, come tutti gli altri europei, perché abitiamo un continente densamente popolato dove le risorse sono limitate. Questo non è vero per l’Africa. Lì, il problema, non sono le risorse limitate, che in realtà abbondano: sono gli africani. Non si capisce per quale motivo, vedendo come hanno ridotto gli slum dei loro paesi, un presidente sano di mente dovrebbe aprire le porte delle sue città al loro arrivo: il ragionamento di Trump è il ragionamento di chi ha a cuore il benessere della propria gente, mentre la reazione dei cuckold che si sono inalberati, è la bizza di un manipolo di fanatici che dei propri concittadini se ne fotte.
Voi avete una casa da affittare a qualcuno. Ci sono due offerte. Conoscendo solo che un di loro arriva dal Giappone e l’altra dalla Nigeria, a chi affittereste?
Del resto Trump, oggi l’ha urlato in faccia ai sinistrati: “Ho detto quello che il popolo pensa”.
E’ ora che l’immigrazione sia, davvero, una risorsa per i paesi ospitanti e non un diritto all’invasione da parte dei paesi d’origine. E perché sia una risorsa deve essere: limitata al minimo, di qualità e di cultura assimilabile.
Ovviamente, noi in Italia ne riparleremo solo dopo che avremo fatto qualche centinaio di viaggi aerei carichi verso l’Africa e le profondità dell’Asia. 
</texte>
</doc>
<doc class="fake" categorie="politique" title="IL PIAVE MORMORA: OGGI GLI INVASORI LI CHIAMANO PROFUGHI" source="identità">
<texte>
Oggi è il 4 Novembre. Onoriamo i morti. Onoriamo chi per noi ha combattuto ed è morto. Onoriamo 654mila italiani che andarono a morire per la loro terra: partirono da nord a sud per andare a difendere i confini orientali.
Perché il sogno di una patria unica per tutti gli italiani, che aveva radici tanto profonde, da essere tenuto vivo per oltre mille e cinquecento anni dopo la caduta di Roma, prendesse vita. Diedero le loro vite, perché l’Italia vivesse. E altri 451.645, furono i feriti e i mutilati.
Fu una guerra di Eroi e di Tragedia. Fu la guerra di Caporetto e del Piave. Poi, dopo la vittoria, pagata col sangue, vennero i traditori, venne la vittoria mutilata e la solita cagna politica.
Se la Seconda Guerra Mondiale è stata la guerra peggiore per i civili, la Prima, lo è stata per i soldati. Una terribile mattanza. E oggi ci chiediamo: è servita a qualcosa?
E’ servita a qualcosa, se oggi chi, senza vergogna, si presenta davanti a quei monumenti che celebrano l’eroismo dei caduti, concepisce la nazione come un qualcosa di transitorio e dinamico: dove l’essere italiani non è, sangue, ma mera residenza geografica?
Sono servite a qualcosa, quelle morti, se oggi i nostri militari, invece di difenderla, umiliano la Patria per qualche euro di missione in più oltre le acque territoriali? Sono servite a qualcosa, se oggi si vieta di onorarne la memoria in chiesa, per non ‘turbare’ giovani coloni islamici? Se gli invasori vengono definiti ‘profughi’. Se i prefetti requisiscono hotel per ospitarli. Se qualche decina di pervertiti sessuali li accoglie come i servi accolgono i padroni?
Quale sia il degrado in cui versa la Nazione oggi, lo vediamo bene dal degradante dibattito sullo ius soli. Davanti all’invasione, invece di serrare le fila, questi depravati ci chiedono di aprire le gambe. Davanti all’invasione, oggi come allora, c’è chi sussurra la resa.
E torna la domanda: sono serviti, tutti quei morti? Se sono serviti, dipenderà da noi. Da quello che saremo pronti a fare per non tradirli. E quello che tutti quei morti ci dicono, è che l’Italia è nostra. Non è, di tutti o una semplice espressione geografica. E’ nostra. Degli italiani.
Non è uno Stato che elegge i propri cittadini: è una terra, un sangue, un popolo.
Oggi come allora verranno i traditori. Siamo circondati da spregevoli traditori. Ma abbiamo un vantaggio: noi siamo pronti a tutto, loro no.
E ora ricordiamo, con l’ultimo bollettino di guerra, nel quale il Generale Diaz proclamò la Vittoria. Dopo anni di guerra e tanti, troppi morti, era finita. E si era vinto. Immaginate l’emozione di chi sentì quelle parole, di chi aveva combattuto, di chi aveva figli, mariti, fidanzati al fronte. Di chi non li aveva più. Immaginate l’emozione di una Nazione intera.
Tutte cose perdute, nell’Italia di oggi. Dove l’onore è un difetto, dove difendere la propria terra è razzismo. E dove la propaganda vuole togliere dai nostri cuori e dalle nostre menti, l’identità. Chi siamo. Il loro incubo peggiore, è che l’italiano ricordi chi è. Che il Piave torni a mormorare.
E infine voi. Senatori passati all’altra sponda. Pronti a vendervi, per l’ennesima volta. Sappiate, voi, prostitute della politica, impegnate giorno dopo giorno solo a spostare il culo da una poltrona all’altra, che dalle tombe, tutti quei morti vi maledicono. E noi, con loro.
</texte>
</doc>
<doc class="fake" categorie="science" title="Cancro: Entro un anno il Vaccino antitumore. Elimina il cancro senza chemioterapia" source="essereinformati">
<texte>
Gli  ultimi esperimenti condotti sui topi per un vaccino contro il cancro  hanno dimostrato che il 97% dei tumori del sangue è regredito grazie a questo mix di farmaci e probabilmente entro fine anno partiranno le sperimentazioni sugli esseri umani con linfoma di basso grado.
Un vaccino contro il cancro potrebbe salvare la vita a moltissime persone , infatti ogni giorno in Italia si scoprono circa 1.000 nuovi casi di cancro.
Si stima che nel nostro Paese vi siano nel corso dell’anno più di 365.000 nuove diagnosi di tumore (esclusi i tumori della pelle, per i quali è prevista una classificazione a parte a causa della difficoltà di distinguere appieno le forme più o meno aggressive), circa 189.600 (52%) fra gli uomini e circa 176.200 (48%) fra le donne.
Grazie al vaccino che probabilmente sarà attivo in un anno si potrà evitare la chemioterapia e gli effetti collaterali che potrebbe avere dovrebbero essere solo febbre e dolore locale nel punto in cui viene iniettato il liquido. Il medicinale agisce sul sistema immunitario e combatterebbe le cellule tumorali fino ad ucciderle. La speranza è che gli esiti delle sperimentazioni possano essere positivi, in questo caso potrebbe entrare in commercio già entro un anno o due.
Cancro: Entro un anno il Vaccino antitumore. Elimina il cancro senza chemioterapia
Gli  ultimi esperimenti condotti sui topi per un vaccino contro il cancro  hanno dimostrato che il 97% dei tumori del sangue è regredito grazie a questo mix di farmaci e probabilmente entro fine anno partiranno le sperimentazioni sugli esseri umani con linfoma di basso grado.
Un vaccino contro il cancro potrebbe salvare la vita a moltissime persone , infatti ogni giorno in Italia si scoprono circa 1.000 nuovi casi di cancro.
Si stima che nel nostro Paese vi siano nel corso dell’anno più di 365.000 nuove diagnosi di tumore (esclusi i tumori della pelle, per i quali è prevista una classificazione a parte a causa della difficoltà di distinguere appieno le forme più o meno aggressive), circa 189.600 (52%) fra gli uomini e circa 176.200 (48%) fra le donne.
Grazie al vaccino che probabilmente sarà attivo in un anno si potrà evitare la chemioterapia e gli effetti collaterali che potrebbe avere dovrebbero essere solo febbre e dolore locale nel punto in cui viene iniettato il liquido. Il medicinale agisce sul sistema immunitario e combatterebbe le cellule tumorali fino ad ucciderle. La speranza è che gli esiti delle sperimentazioni possano essere positivi, in questo caso potrebbe entrare in commercio già entro un anno o due.
Il principale autore della ricerca, Ronald Levy della Stanford University, s’è detto soddisfatto ma ammette che ci sono ancora alcuni passaggi da mettere a punto. Con questo vaccino il cancro verrà reso più riconoscibile dal sistema immunitario che sarà quindi in grado di attaccarlo e rimoverlo. Ovviamente la speranza è che si possa estendere a diversi tipi di tumore in modo da poter rendere questo tipo di malattia sempre meno spaventosa. Le sperimentazioni umane coinvolgeranno 35 pazienti.
</texte>
</doc>
<doc class="fake" categorie="politique" title="Facebook oscura Analytica: “Ha rubato i profili di 50 milioni di elettori americani per aiutare Trump”" source="essereinformati">
<texte>
Tutto è iniziato nel 2014, quando la società si è assicurata un finanziamento da 15 milioni di dollari dal finanziatore repubblicano Robert Mercer e ha attirato l’attenzione di Steve Bannon con la promessa di strumenti per identificare la personalità degli elettori americani e influenzare il loro comportamento
 La società di analisi dati Cambridge Analytica è accusata di aver rubato i profili Facebook di 50 milioni di utenti e di aver usato queste informazioni riservate per influenzare i risultati delle elezioni presidenziali americane, ma anche della Brexit. Di proprietà del miliardario Robert Mercer, all’epoca dei fatti aveva tra i vertici anche Steve Bannon, consigliere personale e stratega della campagna elettorale di Donald Trump. A due anni di distanza, arriva la decisione di Facebook, basta sull’accusa di aver incamerato un’enorme massa di informazioni personali senza autorizzazione già dagli inizi del 2014 e di non averli poi distrutti.
 Da tempo la Cambridge Analytics era nel mirino di Robert Mueller, il procuratore speciale per il Russiagate: come nella serie tv House of Cards, Trump avrebbe infatti sfruttato i dati raccolti da questa società per progettare un programma software che individuasse “i demoni segreti” degli utenti da raggiungere con messaggi personalizzati per influenzare le loro scelte.
Cambridge Analytica ha avuto accesso ai dati degli elettori americani tramite l’accademico russo-americano Aleksandr Kogan, dal quale li ha acquistati. Kogan, da parte sua, aveva chiesto il permesso a Facebook si raccogliere informazioni solo a scopo di studio. Il tutto contravvenendo alle politiche del social network, che vietano la vendita o l’uso dei dati personali per pubblicità. La scoperta della fuga di informazioni – la maggiore nella storia di Facebook – riaccende i riflettori anche sul ruolo del social media nelle elezioni, esponendolo a nuove critiche. Facebook ha inizialmente cercato di minimizzare la portata dell’incidente. Poi ha ammesso: “E’ stata una frode”, come ha riferito il legale del gruppo al New York Times.
Tutto è iniziato nel 2014, quando la società si è assicurata un finanziamento da 15 milioni di dollari dal finanziatore repubblicano Robert Mercer e ha attirato l’attenzione di Steve Bannon con la promessa di strumenti per identificare la personalità degli elettori americani e influenzare il loro comportamento. L’unico problema era la mancanza di dati su cui lavorare. Una volta recuperati i database, per la Cambridge Analytica non ci sono stati più freni.
Alexander Nix, l’amministratore delegato della società, ha prima smentito di aver ottenuto dati di Facebook, poi si è corretto e ha scaricato la responsabilità su Kogan. Su Nix l’attenzione è già alta da tempo: gli investigatori del Congresso americano lo hanno sentito sul suo ruolo nella campagna di Trump. Mueller ha chiesto la consegna delle email dei dipendenti di Cambridge Analytica che hanno lavorato per Trump. E il fondatore di Wikileaks, Julian Assange, nei mesi scorsi ha affermato di essere stato contatto da Nix durante la campagna elettorale nella speranza di ottenere email private di Hillary Clinton.
Sono stati sospesi anche profili dell’azienda madre Strategic Communication Laboratories, così come quelli dello psicologo dell’università di Cambridge Kogan e del capo di Eunoia Technologies, Christopher Wylie. Inoltre, ha reso noto Facebook, Kogan ha anche impropriamente condiviso le informazioni con Wylie. L’app di Kogan thisisyourdigitallife – a sua volta accusato di avere sottratto il metodo ai ricercatori di Cambridge – proponeva un test di personalità predittivo, descrivendosi sul social network come “una app di ricerca usata dagli psicologi”. Circa 270mila persone hanno scaricato la app, consentendo a Kogan di accedere a informazioni come la città indicata sui loro profili, o contenuti a cui avevano reagito. Non solo, l’app raccoglieva anche informazioni sugli amici di questi utenti. Cambridge Analytica era già stata messa sotto inchiesta anche in Gran Bretagna per il ruolo nel referendum sulla Brexit a favore dell’uscita dall’Unione Europea. “Usiamo dati per cambiare il comportamento dell’audience”, si legge sulla homepage del sito.
</texte>
</doc>
<doc class="fake" categorie="science" title="L’UE ci impone formaggi con latte in polvere per gli interessi di Francia e Germania.Coldiretti lancia l’allarme" source="essereinformati">
<texte>
Ci chiedono di consentire la produzione di formaggi con latte in polvere per gli interessi di Francia e Germania mettendo a rischio 487 formaggi tipici.Coldiretti lancia l’allarme.
Sembra come se l’ UE miri a distruggere la nostra economia non solo con l’austerity, ma anche con l’ abbattimento dei nostri settori più proficui: olio,limoni,arance,formaggi ecc.
Da quando siamo insediati nell’UE, gli agricoltori italiani, un tempo famosi in tutto il mondo per i loro prodotti di qualità apprezzati a livello mondiale, sono in difficoltà di fronte ai diktat europei che affossano la nostra produzione per far spazio all’importazione. Importiamo olio dalla Spagna, limoni dal Cile, arance dall’Olanda ecc, e ora vogliono imporci anche la produzione e l’importazione di formaggi con latte in polvere, mettendo in difficoltà anche questo settore, dove l’Italia da anni detiene il primato assoluto
Il 28 maggio 2015 infatti, la Commissione europea ha chiesto all’Italia di cambiare una legge, la 138 del 1974 . Una legge che vieta categoricamente di produrre latte o formaggi utilizzando, anche solo in parte, il latte in polvere. La Ue ha addirittura avviato una procedura di infrazione nei confronti dell’ Italia a causa di questa legge,perchè secondo loro violerebbe la libera circolazione delle merci. In pratica dobbiamo adeguarci agli altri Paesi europei, che già permettono alle proprie industrie alimentari di utilizzare il latte in polvere in aggiunta a quello “vero”, cioè quello liquido.
Un vero e proprio diktat quindi, al quale, se non obbediamo, ci becchiamo anche una penale con consecutiva ed eventuale messa in mora.
Alla luce di quanto appreso, Coldiretti lancia l’allarme, sottolineando i gravi danni, gli interessi e le speculazioni a cui sarà sottoposta l’Italia nel caso dovesse adattarsi alle pretese europee:
"Il via libera alla polvere di latte farà sparire 487 formaggi tradizionali censiti dalle Regioni italiane ottenuti secondo metodi mantenuti inalterati nel tempo da generazioni."
Con un chilo di polvere di latte, che costa sul mercato internazionale 2 euro – sottolinea la Coldiretti – è possibile produrre 10 litri di latte, 15 mozzarelle o 64 vasetti confezioni di yogurt e tutto con lo stesso identico sapore perché viene a mancare quella distintività che viene solo dal latte fresco dei diversi territori.>>( è proprio questo che stimola gli interessi degli speculatori).
Ma chi produce la maggior quantità di latte in polvere in Europa?Chi trarrà vantaggio da questa imposizione?
"E non è certo casuale – precisa la Coldiretti – che i 2/3 delle importazioni provengano da Francia e Germania, l’asse che detta la linea politica dell’Unione Europea." "La polvere di latte – spiega la Coldiretti – è un prodotto “morto”, privo di proprietà organolettiche, che puo’ arrivare da qualsiasi parte del mondo dove i maggiori produttori sono Nuova Zelanda e Stati Uniti mentre in Europa i leader sono Francia e Germania."
Riguardo la qualità, cosa cambia?
Il superamento di questa norma – continua la Coldiretti – provocherebbe l’abbassamento della qualità, l’omologazione dei sapori, un maggior rischio di frodi e la perdita di quella distintività che solo il latte fresco con le sue proprietà organolettiche e nutrizionali assicura ai formaggi, yogurt e latticini Made in Italy. La disidratazione consente di concentrare i costituenti del latte rendendoli conservabili a temperatura ambiente per oltre un anno e la tecnologia di produzione prevede che il latte, dopo essere stato corretto del suo contenuto di grassi, venga trattato termicamente con una perdita di valore biologico delle proteine del latte che può essere anche rilevante.
L’Italia infatti, ha sempre detenuto il primato mondiale grazie alla legge  138 del 1974 che vieta ciò che è stato sopra descritto.
Secondo Coldiretti però, ciò non provocherebbe danni solo alla qualità dei formaggi,ma anche all’occupazione.
</texte>
</doc>
<doc class="fake" categorie="politique" title="Elezioni: Berlusconi contestato al seggio da una donna nuda, sei scaduto!" source="essereinformati">
<texte>
Silvio Berlusconi al seggio di via Scrosati ha dovuto fare i conti alla contestazione di una donna a petto nudo manifestando il suo dissenso al voto dell’ex premier accusandolo di essere scaduto e impresentabile a governare il governo. La ragazza aveva la scritta ‘Femen’ sul petto e sulla schiena e gli ha ripetuto più volte ‘Berlusconi sei scaduto, il tuo tempo è scaduto’ prima di essere bloccata e trascinata fuori dalla Polizia. La contestatrice è stata poi identificata: è una 30enne  franco-algerina con cittadinanza francese. Sul suo conto scatterà un’indagine per introduzione e disordini nel seggio e forse anche per atti osceni.
Le dichiarazioni di Silvio Berlusconi all’uscita del seggio.
Uscendo, il leader è stato fermato dai giornalisti e ha commentato con una battuta: “E’ finito il mio tempo? Sì, in effetti la coda era finita”. Poi ha aggiunto: “Non ho visto, non sono riuscito a vedere niente” nonostante la ragazza fosse salita su uno dei banchi degli scrutatori, proprio davanti a Berlusconi e avesse urlato la sua protesta. Alla fine il leader è uscito tra chi gli gridava “Berlusconi torna” ma anche “Condannato vergogna, sei scaduto”.
</texte>
</doc>
<doc class="fake" categorie="societe" title="Esponente islamico: Donne e bambine non musulmane si possono stuprare" source="essereinformati">
<texte>
il giovane imam Hocine Drouiche, nato in Algeria, gestisce una piccola comunità musulmana a Nîmes, che si incontra nel “Centro islamico della Fratellanza”. La sua posizione contro il terrorismo è netta, e la definisce come “islamica” piuttosto che musulmana. Inoltre è in favore di una riforma dell’Islam, cosa che lo ha reso una delle figure più controverse in Francia, soprattutto tra gli appartenenti alla stessa sua religione.
L’intervista all’imam francese
Drouiche ha usato parole molto dure contro una parte dei fedeli #musulmani, specialmente contro chi professa la Jihad: “Sono un imam e il mio dovere è di dare un segnale di avvertimento: c’è un Islam politico, che rappresenta un pericolo, soprattutto per noi musulmani.
Non possiamo più guardare dall’altra parte e continuare a sostenere che il terrorismo non ha nulla a che fare con la nostra religione. Se le società europee aprono la porta all’estremismo, sarà molto difficile chiuderla”. Parole che per noi italiani e occidentali potrebbero sembrare arrivare da un politico o da un cattolico ad esempio, mentre si tratta proprio di un Imam. Per il religioso ci sono addirittura università , come Al Azhar, che insegnano elementi di diritto musulmano dove le #donne e i bambini non di fede islamica devono essere considerati come bottino di guerra, fruibili come oggetti e merce di scambio. Parole coraggiose le sue, e tutt’altro che generiche, anzi: “Suad Salih è un volto femminile molto noto all’università di teologia Al Azhar in Egitto, ha dichiarato che le donne del nemico possono essere utilizzate dai musulmani in guerra per il loro piacere in quanto ciò è autorizzato dall’Islam” dice Drouiche, confermando la fonte: “Anche se è coperto e autorizzato dalla sharia, questa pratica si può definire chiaramente come #stupro autorizzato”.
L’anarchia nel mondo islamico
Il problema di fondo di questa religione è che non esiste un capo della dottrina, riconosciuto da tutti i fedeli; ogni gruppo musulmanofa capo al suo Imam e segue ciò che gli viene raccontato e propinato come giusto. Dunque non esistendo un’autorità superiore che può bollare queste affermazioni come lontane dalla fede, i jihadisti continuano a professare queste tesi. Anzi, purtroppo, sono di solito molte poche le persone  che contestano le interpretazioni coraniche dell’università di Al Azhar; ultimamente ad averle sfidate sono stati i terroristi dell’Isis e di Al Qaeda per giustificare i lori attacchi terroristici e massacri.
</texte>
</doc>
<doc class="fake" categorie="societe" title="Amazon brevetta Braccialetto per controllare gli operai" source="essereinformati">
<texte>
Se avete paura della tecnoologia tenetevi forte, ancora non avete visto niente…Voi siete pagati per lavorare, non per pensare; c’è qualcun altro che è pagato per questo”. È quel che spiegava poco più di un secolo fa a un operaio Frederick Winslow Taylor, campione di tennis e primo classificato agli Us Open del 1881 in coppia con il cognatoClarence Clarke; campione di golf volato a rappresentare gli Stati Uniti d’America alle olimpiadi di Parigi del 1900, ingegnere e inventore del “taylorismo”, la teoria sull’efficientamento del ciclo produttivo che prometteva di eliminare in un colpo solo i movimenti superflui del lavoratore e il conflitto di classe ottenendo “il massimo dei benefici per i dipendenti, i dirigenti e i proprietari di azienda”.
“Il preciso risultato dell’applicazione di queste teorie è la riduzione della necessità di pensiero da parte degli operai”, chiosava entusiasta il suo emulo Henry Ford, che ha tradotto le teorie del campione di tennis e golf Frederick Winslow Taylor nella catena di montaggio.
A esonerare i lavoratori dall’esercizio del pensiero ci pensa oggi Amazon. Il colosso dell’e-commerce ha brevettato i “bracciali intelligenti” legati al polso dei lavoratori per monitorare la correttezza e la rapidità ogni singolo movimento e avvisare con una vibrazione in caso di errore o ritardo. Riporta la notizia il sito GeekWire. Per ora non ci sono indicazioni da parte di Amazon sui tempi di utilizzo del brevetto, ma il confine tra “uno strumento che serve a rendere il lavoro più efficiente”, come dice l’azienda, e una forma di controllo che si sostituisce ai metodi già molto pervasivi denunciati da molti dipendenti di Amazon è labile anche dal punto di vista legale. “In Italia, ci sono norme che limitano i poteri di controllo dei datori di lavoro mediante strumenti digitali ed elettronici”, spiega Giampiero Proia, professore ordinario di Diritto del Lavoro all’Università Roma Tre, anche se la legge distingue lo strumento di controllo esterno – come una telecamera – per il quale è necessario un accordo sindacale e uno interno, comeun software inserito nel computer in dotazione al dipendente. Il bracciale potrebbe rientrare in questa seconda fattispecie.
“È solo uno strumento in grado di controllare ogni movimento del polso per velocizzare le operazioni dello staff”, minimizza il colosso di Seattle, ossia aumentare la produttività del lavoro, come già avviene nei magazzini Amazon con strumenti meno tecnologici del bracciale.
I dipendenti dello stabilimento Amazon di Piacenza, dei quali ho raccontato lo sciopero nel giorno del Black Friday, descrivono il puntatore ottico in dotazione ai “pikers”, i prenditori che ogni giorno corrono avanti e indietro per 15 chilometri tra gli scaffali e il nastro trasportatore: “È una specie di pistola-scanner con uno schermo cheentro 15 secondi ti dice dove devi prendere la merce e poi misura quanto ci metti, quanti pezzi prendi. Dal primo Beep! parte il conto dei secondi che ci impieghi. I capi ti mandano dei messaggi per dirti se stai andando bene o se devi correre più veloce e tu vai in ansia”. Sulla parete è scritto grosso come una casa: “Se sbagliate ve lo diciamo per migliorare”. Il risultato è che si corre più in fretta e più infetta si perde il posto: entro tre anni in media, anche tra gli assunti a tempo indeterminato. Pochissimi quelli che resistono più a lungo: “Ma all’azienda non interessa – dice un ex dipendente – Non vogliono fidelizzarti, vogliono che ti sbrighi”.
“Non rilasciamo commenti relativamente ai brevetti”, dicono da Seattle del bracciale elettronico: “In Amazon siamo attenti a garantire un ambiente di lavoro sicuro e inclusivo. La sicurezza e il benessere dei nostri dipendenti sono la nostra priorità”.
Tornano ancora in mente le parole dell campione di tennis e di golf Frederick Winslow Taylor tratte dal suo unico libro, il celebre saggio su “l’organizzazione scientifica del lavoro”, del 1911: “Si deve far comprendere agli operai che il nuovo sistema trasforma i loro datori di lavoro da antagonisti in amici, che lavorano al loro fianco, col massimo impegno possibile, per gli stessi scopi: per realizzare cioèun aumento di produzione che riduce i costi in misura tale da poter pagare in permanenza gli operai dal 30 al 100 per cento in più di quanto guadagnavano in passato pur assicurando sempre all’azienda dei buoni profitti”.
In Italia, un operaio Amazon guadagna il minimo previsto dal contratto del commercio. Non sono previsti aumenti legati all’aumento di produttività. Prende ancora meno chi trasporta la merce dal magazzino a destinazione, anello fondamentale per il successo delle vendite on line: i trasportatori sono quasi sempre lavoratori di cooperative della logistica e hanno più volte denunciato le condizioni di sfruttamento alle quali vengono sottoposti: sarò a Piacenza tra qualche giorno e tornerò a scriverne per Il Fatto. Nemmeno loro beneficiano di incentivi legati al miglioramento delle prestazioni.
</texte>
</doc>
<doc class="fake" categorie="histoire" title="Il deserto del Sahara riscrive la storia: ossa di un dinosauro sconosciuto" source="essereinformati">
<texte>
La storia del nostro pianeta e degli esseri che lo abitavano diversi milioni di anni fa è in continuo aggiornamento. Scoperte scientifiche negli ultimi anni hanno portato alla luce informazioni straordinarie, specialmente grazie alle nuove tecnologie. Nel Sahara egiziano sono stati ritrovati i resti di un #dinosauro, erbivoro e con il collo lungo, che ha vissuto in quel posto durante il Cretaceo, all’incirca tra 100 e 66 milioni di anni fa.
Resti di un nuovo dinosauro
A quanto pare la deriva dei continenti non aveva ancora del tutto separato il continente europeo da quello africano. I resti ritrovati dimostrano che il dinosauro era grande all’incirca come un autobus però pesante più o meno come un elefante, apparteneva alla specie dei titanosauri, ovvero gli animali più grandi del pianeta terra.
Il deserto del Sahara riscrive la storia: ossa di un dinosauro sconosciuto
La storia del nostro pianeta e degli esseri che lo abitavano diversi milioni di anni fa è in continuo aggiornamento. Scoperte scientifiche negli ultimi anni hanno portato alla luce informazioni straordinarie, specialmente grazie alle nuove tecnologie. Nel Sahara egiziano sono stati ritrovati i resti di un #dinosauro, erbivoro e con il collo lungo, che ha vissuto in quel posto durante il Cretaceo, all’incirca tra 100 e 66 milioni di anni fa.
Resti di un nuovo dinosauro
A quanto pare la deriva dei continenti non aveva ancora del tutto separato il continente europeo da quello africano. I resti ritrovati dimostrano che il dinosauro era grande all’incirca come un autobus però pesante più o meno come un elefante, apparteneva alla specie dei titanosauri, ovvero gli animali più grandi del pianeta terra.
Il deserto del Sahara riscrive la storia: ossa di un dinosauro sconosciuto
Il deserto del Sahara riscrive la storia: ossa di un dinosauro sconosciuto
Riguardo gli aspetti anatomici assomigliava perlopiù ad altri dinosauri del continente europeo, il suo nome è Mansourasaurus shahinae, ed è uno dei più rari esemplari di dinosauri africani che ci raccontano il tramonto del loro regno appena prima dell’estinzione [VIDEO]. La descrizione dei resti #fossili dell’animale vengono descritti su Nature Ecology and Evolution, dalla squadra internazionale di ricercatori che partecipato al progetto e sotto la guida di Hesham Sallam, un #paleontologo dell’università di Mansoura (Egitto).
Lo studioso e co-autore dello studio, Matt Lamanna, non nasconde i suoi sentimenti nel momento che ha visto le prime foto, “sono rimasto senza parole” ha dichiarato, “si tratta del Santo Graal che i paleontologi cercano da tanto tempo”. I resti ritrovati riconducono a parti del cranio, alcune vertebre, la mandibole, la spalla e parti degli arti anteriori e posteriori: “è un esemplare quasi completo” sostiene un paleontologo italiano del Museo Naturale a Milano, Cristiano Dal Sasso.
“Il suo ritrovamento certifica lo spostamento dei dinosauri tra l’Europa e l’Africa, fatto che però avevamo già dimostrato con il ritrovamento di esemplari come Tito, vissuto circa 112 milioni di anni fa nei dintorni di Roma”.
Ipotesi degli studiosi italiani
La possibilità di passare da un continente all’altro era in realtà già stata ipotizzata dai ricercatori italiani, ma con questo nuovo ritrovamento ne viene data conferma. Dal Sasso sostiene che i paleontologi italiani avevano già pensato che il mare di Tetide fosse in realtà meno profondo di quanto si pensasse e che dunque permettesse il passaggio di questi grandi animali da un continente all’altro.
</texte>
</doc>
<doc class="fake" categorie="science" title="Morbillo: casi aumentati sei volte, l’allarme del Ministero" source="essereinformati">
<texte>
I casi di morbillo, nel 2017, sono stati ben 4.991, sei volte quelli registrati nel 2016. Sono numeri davvero impressionanti quelli pubblicati dal Sistema Sanitario Nazionale attraverso un bollettino pubblicato dal Ministero della Salute. Il numero di casi di morbillo, nel nostro paese, è secondo solo ai dati della Romania mentre le complicanze sono pari al 35,8% dei casi.
La percentuale di ricoveri dovuti al morbillo, invece, è del 44,8% mentre un altro 22% si è rivolto alle cure del Pronto Soccorso. I morti sono quattro, di cui tre bambini con un’età inferiore ai dieci anni ed un’altra persona di 41 anni, tutti privi di vaccinazione. In ogni caso il decesso è avvenuto in soggetti affetti da altre patologie, come l‘insufficienza respiratoria. Le complicanze del morbillo, nel 35,8% dei casi analizzati, sono state riscontrate in un range molto ampio di pazienti, con un’età media di 27 e compresa tra un giorno e 84 anni.
Morbillo
Il morbillo è una malattia infettiva del sistema respiratorio, è causata da un virus ed è altamente contagiosa. Si trasmette per via aerea e chi la contrae diventa contagioso circa tre giorni prima dei sintomi e fino a una settimana dopo la comparsa delle pustole rosse su buona parte del corpo (esantema). La malattia, oltre allo sfogo cutaneo, causa tosse, raffreddore e febbre alta, che di solito raggiunge picchi intorno ai 40 °C. Il morbillo può essere la causa di molte complicazioni, dalla polmonite all’encefalite (una pericolosa infezione che interessa il cervello e il resto del sistema nervoso centrale contenuto nella scatola cranica) passando per otiti di media entità. Nel 2012 secondo l’OMS ci sono state 122mila morti riconducibili al morbillo, circa 330 morti ogni giorno. L’ultima epidemia in Italia, registrata nel 2002, ha causato la morte di sei persone e ha portato a 15 casi di encefalite.
Vaccinazione
Il vaccino trivalente MPR, gratuito e consigliato dai medici, consente di immunizzare i nuovi nati da tre malattie molto comuni nei primi anni di vita e che possono portare a complicazioni pericolose: parotite (gli “orecchioni”), rosolia e appunto il morbillo. Semplificando molto, la vaccinazione consiste nella somministrazione dei virus non vitali (quindi in forma ampiamente depotenziata) che causano le tre malattie, in modo da stimolare una risposta immunitaria da parte dell’organismo che impara a riconoscere i virus e a contrastarli tenendoli sotto controllo. Il sistema immunitario mantiene una memoria che gli potrà servire nel caso in cui entri a contatto con il virus vero e proprio.
Il vaccino MPR negli anni ha permesso di immunizzare centinaia di milioni di persone in tutto il mondo e di salvare la vita a molte di loro, ma è osteggiato dai movimenti contro i vaccini, nati soprattutto in seguito alla disinformazione e a un vecchio e fraudolento studio scientifico del 1998, da tempo smentito da tutte le più importanti organizzazioni sanitarie del mondo compresa l’OMS e ritirato dalla stessa rivista The Lancet, che lo aveva pubblicato alla fine degli anni Novanta. Il presunto rapporto tra vaccini e autismo non è mai stato dimostrato da nessuna ricerca scientifica, ma questo non ha impedito nei tempi recenti ad alcuni magistrati in Italia di emettere discutibili ordinanze e sentenze che hanno contribuito a fare aumentare le diffidenze da parte dei genitori che devono decidere se vaccinare o meno i loro figli.
Rifiuto dei vaccini
Nel comunicato del ministero della Salute si legge che l’aumento della circolazione del morbillo in Italia è dovuto in gran parte “al numero crescente di genitori che rifiutano la vaccinazione, nonostante le evidenze scientifiche consolidate e nonostante i provvedimenti di alcune regioni che tendono a migliorare le coperture interagendo con famiglie e genitori”. I dati confermano la crescente diffidenza verso uno strumento sanitario così importante: nel 2015 la copertura vaccinale contro il morbillo nei bambini fino a 24 mesi di età (la vaccinazione è consigliata entro i primi due anni di vita) è stata dell’85,3 per cento, il 10 per cento più bassa del 95 per cento indicato dagli esperti e dalle principali organizzazioni sanitarie internazionali come soglia minima per fermare la circolazione del morbillo nella popolazione.
Raccomandato, ma non obbligatorio
La somministrazione del vaccino MPR è fortemente consigliata dal ministero della Salute, ma non è obbligatoria, perché le attuali leggi non prevedono obblighi veri e propri. L’ultima parola sul vaccinare o meno i propri figli spetta ai genitori e non c’è possibilità di obbligarli in un senso o nell’altro. Pediatri, medici di famiglia e altri operatori sanitari devono comunque seguire le linee guida del ministero, informando i genitori sull’importanza della vaccinazione per tutelare la salute dei loro figli e quella dell’intera comunità.
Un aspetto che viene spesso sottovalutato è proprio legato alla necessità di dare protezione attraverso i vaccini anche a chi non si può vaccinare, non per scelta ma per particolari condizioni mediche (di solito gravi) che sconsigliano la vaccinazione. Se la maggior parte della popolazione è vaccinata, si riduce enormemente il rischio di contagio anche per chi non ha potuto ricevere il vaccino (o nei rari casi in cui non ha fatto completamente effetto), perché il virus circola tra meno persone e si riducono quindi le possibilità di entrarvi in contatto: è la cosiddetta “immunità di gregge”. Nel momento in cui la copertura vaccinale si riduce, i non vaccinati sono esposti a un rischio molto più alto, che nel caso del morbillo può complicare la guarigione o lasciare conseguenze a vita soprattutto in età matura. Questo spiega in parte il numero più alto del solito di contagi tra persone adulte, segnalato dal ministero.
</texte>
</doc>
<doc class="parodic" categorie="societe" title="Cittadino svizzero sotto effetto di alcol e droghe getta l’umido nel contenitore della plastica" source="lercio">
<texte>
Ennesimo atto di vandalismo a Bellinzona, città della Svizzera famosa in tutto il mondo per essere una città della Svizzera. Ieri sera, all’incrocio tra via Sir Winston Churchill e via dello Scroto, un uomo ha gettato degli avanzi di cibo all’interno del raccoglitore della plastica, creando psicosi tra gli abitanti del quartiere, che avrebbero visto materializzarsi lo spettro di una percentuale di raccolta differenziata inferiore al 97%.
Le riprese delle telecamere a circuito chiuso hanno consentito di identificare l’uomo poche ore dopo: il responsabile del gesto è Michele Tontoli, cittadino con passaporto svizzero già noto alle forze dell’ordine per aver attraversato le strisce pedonali col semaforo giallo. Tontoli, sottoposto agli esami di routine, è risultato positivo sia all’alcol che alla cocaina, una fattispecie che in Svizzera costituisce un grave reato penale se non associata al riciclaggio di denaro.
Durante l’interrogatorio, l’uomo ha ammesso ogni addebito e si è detto mortificato per aver infangato in modo così abominevole l’onore del proprio Paese. Al momento, Tontoli è detenuto nel carcere Rocket Queen di Bellizona con diverse accuse, non ultima quella di fare di cognome Tontoli.
</texte>
</doc>
<doc class="parodic" categorie="autre" title="Vangelo, spunta la tesi del complotto: “Gesù ucciso dalla lobby dei produttori di vino”" source="lercio">
<texte>
San Grias de la Ronda (Spagna) – Il più grande bestseller di tutti i tempi continua a regalare ai suoi lettori colpi di scena da quasi duemila anni. Stavolta tocca all’ esegeta spagnolo Mauricio Del Quero, tra i più illustri esperti mondiali sulla Saga dei Dios, annunciare una svolta incredibile nel cold case della morte di Cristo. Il teologo, durante le sue ricerche sul Vangelo di Giuda, avrebbe a suo dire scoperto prove inconfutabili che Gesù non è stato ucciso dai giudei nel modo che tutti conosciamo, ma fu vittima di un meschino complotto ordito dalla potente lobby dei produttori di vino di Galilea, allarmati dalla diffusione della notizia che un uomo fosse in grado di tramutare fino a 100 otre di acqua in vino in pochi istanti.
Del Quero spiega che le prime tracce della viticoltura e della fermentazione del succo d’uva risalgono a 4000 anni avanti Cristo in Armenia e che la pratica si è diffusa a macchia d’olio ovunque negli anni a venire: “Ai tempi di Dio Jr. il vino di più largo consumo era il Tabernellus, più volte citato nei testi sacri e prodotto prevalentemente in un territorio compreso tra le attuali Libano, Giordania e Israele, l’antichissima pratica della viticoltura rappresentava un giro d’affari pari al 40% del Pil dell’epoca in quei territori, chiunque avesse messo a repentaglio un indotto simile, sarebbe stato come minimo perseguitato e crocifisso a morte”.
Sempre secondo il teologo l’Ultima Cena, il celebre affresco di Leonardo da Vinci, in realtà rappresenterebbe il giorno dell’agguato a Cristo proprio ad opera della potente lobby dei viticoltori, come si legge nel suo saggio “Tutte le damigiane di Gesù“: “Quando giunse voce che un capellone palestinese con gli occhi azzurri aveva il potere di trasformare l’acqua in vino magicamente, tutti i produttori del consorzio del  Tabernellus si riunirono per cercare di capire come potesse avvenire un prodigio del genere. Convocarono alchimisti, contadini, ingegneri navali, donne con la brocca dell’acqua, pastori ed altri esponenti del presepe per studiare e spiare il prodigio. Riuscirono ad entrare in contatto con Giuda, a cui affidarono con l’inganno, una brocca di Tabernellus da sostituire con quello a tavola con la scusa di vedere se il loro capo si sarebbe accorto della differenza, e che Leonardo, a conoscenza della storia, avrebbe sapientemente raffigurato. Il Tabernellus versato da Giuda rappresenterebbe il più alto tradimento nei confronti di Gesù, e fu questo che lo spinse al suicidio”.
</texte>
</doc>
<doc class="parodic" categorie="politique" title="Marcello dell’Utri indagato per la trattativa Mafia-Mafia" source="lercio">
<texte>
Piaga del traffico (Palermo) – Con l’ultima sentenza è stato appurato che, mentre la Mafia nei primi anni ’90 faceva stragi per compensare una caduta di mascolinità, c’era chi all’interno dello Stato trattava con i vertici di Cosa Nostra e trasmetteva al governo richieste per far cessare le stragi e sceneggiature di fiction su Falcone e Borsellino. Questo in sintesi il verdetto di primo grado sulla cosiddetta trattativa Stato-Mafia, passato un po’ in sordina in tutta Italia ma certamente non a casa Travaglio, dove si sono sentite urla e gemiti di piacere prolungato per alcuni giorni.
Una sentenza storica, quindi, secondo cui la trattativa tra Mafia e Stato è stata portata avanti da alcuni boss mafiosi, tre alti ufficiali dei Carabinieri e il fondatore di Forza Italia Marcello Dell’Utri. Quest’ultimo, insieme ad Antonino Cinà, è stato già condannato a 12 anni di carcere. “Una sentenza vergognosa” ha esclamato Berlusconi mentre portava al collega di partito un cesto di escort appena raccolte.
Ma è di queste ore la notizia dell’apertura da parte della Procura di Palermo di un nuovo fascicolo che vedrebbe nuovamente indagato Dell’Utri, sospettato questa volta di essere tra i protagonisti di una trattativa tra Mafia e Mafia. Gli inquirenti stanno cercando di fare chiarezza perché, nella confusione generale, è difficile capire da quale delle due parti stia il cofondatore di Forza Italia.
Se alcuni pezzi dello Stato, dell’arma dei Carabinieri, dei Servizi e della politica erano collusi con la Mafia, in pochi sospettavano che persino tra mafiosi e mafiosi potessero instaurarsi dei rapporti sospetti. Il Fatto Quotidiano titola con spregiudicatezza: “Rapporti tra mafiosi, lo Stato sapeva e non ha detto nulla!”
Intervistati, i colleghi di Forza Italia si sono detti indignati dell’avviso di garanzia recapitato a Marcello Dell’Utri: “È sempre stata una persona di cuore e rispettabile, entrò da bambino in una cosca e da allora fu sempre coerente nei suoi contatti con le istituzioni e Cosa Nostra. Non si sarebbe mai sognato di trafficare con la Mafia senza lo Stato!”
Siamo certi che i prossimi giorni riserveranno accese discussioni. Sapremo come la notizia si rifletterà sugli organi di stampa tra qualche settimana, non appena sarà terminato l’orgasmo a casa Travaglio.
</texte>
</doc>
<doc class="parodic" categorie="societe" title="Vendite telefoniche: gli operatori dei call center saranno pagati in base agli insulti ricevuti" source="lercio">
<texte>
“Madonnatuttaimpestatadidiamanti! Così una volta sono stata apostrofata dopo aver chiamato a casa di un certo Bonolis P.; volevo solo fargli cambiare contratto di luce/gas/acqua/telefono/abitazione e vendergli una cassa da morto ma sono stata subito insultata È una cosa che purtroppo accade spesso, ma per fortuna da oggi ci saranno riconosciuti i nostri diritti!”.
Sono queste le parole di una lavoratrice finalmente soddisfatta. È in arrivo, infatti, un decreto legge del governo che darà la giusta ricompensa a chi subisce da tempo angherie, soprusi, insulti e certe volte persino minacce di abbonamento alla tribuna dell’Inter: gli operatori telefonici.
“Certo, la nostra categoria è lievemente cagacazzo, per voler usare un eufemismo”, spiega Giancarlo Dellasip, sindacalista, “però bisogna riconoscere che serviamo come valvola di sfogo per l’uomo comune. Molti ci utilizzano per buttare fuori tutto ciò che hanno dentro e che non possono rinfacciare alla propria moglie, pena la fine del sesso aggratis per tutta la loro vita: siamo un servizio pubblico”.
La grande novità è presto spiegata: “Ogni call center”, spiega Dellasip, “compresi tutti quelli che ormai si sono trasferiti in Paesi disagiati come Romania, Bulgaria, Ungheria, Malta e Città del Vaticano, non offriranno più ai loro lavoratori un fisso mensile più una percentuale a contratto ma una prestazione completamente pagata ad insulti ricevuti. È un cambiamento epocale che porterà i nostri affiliati da un netto mensile di 600/1000 euro, quando andava bene, ad una cifra sicura in busta paga di 1200 euro netti cadauno. Un guadagno che non farà felice solo i rappresentati della mia categoria, ma tutta la filiera”, sorride Dellasip mentre facendo un numero a caso cerca di disturbare un povero cristo che stava mangiando.
“Con il nuovo decreto”, continua la spiegazione Ermanno Acconsumo, dirigente di un call center dislocato in Islanda “l’operatore telefonico chiama il cliente, il cliente risponde gentile e subito dopo parte col primo insulto, l’operatore ringrazia e va avanti a spiegare la promozione, il cliente continua ad insultarlo mettendo in relazione discusse frequentazioni tra la madre dell’operatore e tutta la discendenza dell’idraulico di fiducia, l’operatore ringrazia ancora fino a continuare la proposta e riuscire, per sfinimento, a portare il nuovo contratto telefonico a casa. Il cliente si ritroverà spiazzato nel poter insultare per più di dieci minuti un tizio sconosciuto, senza che questo lo venga a menare sotto casa. Tutti ci guadagnano, l’azienda è felice e l’operatore con le telefonate registrate non perderà nessun bonus che quella telefonata gli ha fruttato: la soluzione perfetta ad un mercato troppo spesso vituperato”.
Dallasip, dopo aver terminato la telefonata di pocanzi che ha fruttato un bonus di 17 euro e ha toccato il picco di insulti a “Sei un pezzo di governo M5S-Lega!”, ci spiega prontamente che possono anche sorgere dei problemi: “Infatti abbiamo ricevuto una richiesta abnorme di operatori masochisti. Il problema è che sono sì contenti di farsi insultare, ma molti di loro poi si eccitano troppo e si dimenticano di completare il contratto. Quindi per ora evitiamo di assumerli, così come i ferventi religiosi che vorrebbero un aumento sulle bestemmie, ma non possiamo fare figli e figliastri: per ora vengono pagate in modo unanime, per il futuro chissà”.
</texte>
</doc>
<doc class="parodic" categorie="politique" title="Fico: “Ok all’invasione della Siria purché a piedi”" source="lercio">
<texte>
 La situazione politica italiana diventa sempre più intricata, ma in compenso quella internazionale sembra anche peggiore. Su entrambi i fronti si sta però imponendo la figura di Roberto Fico, esponente di spicco del MoVimento 5 stelle.
Dopo aver impresso una svolta decisiva alla vita pubblica nazionale presentandosi in autobus alla prima seduta del nuovo Parlamento, il Presidente della Camera sta portando una ventata di purezza francescana anche sul più complicato fronte di guerra, la Siria. L’esponente pentastellato ha infatti annunciato che l’Italia appoggerà pienamente l’intervento della NATO, purché questo si svolga a piedi.
Le truppe alleate dovranno arrivare ai confini della Siria con i mezzi pubblici, obliterando regolarmente i biglietti, per poi proseguire a piedi fino ai punti caldi. A chi obietta che è difficile muoversi a piedi nel deserto e chiede almeno di poter usare i cammelli, Fico ribatte deciso: “Queste sono le vecchie logiche della NATO, ora al massimo possiamo ammettere i dromedari, così restituiremo metà delle gobbe”.
I soldati poi avranno a disposizione una dotazione minimale. Potranno eventualmente acquistare beni di prima necessità direttamente in Siria, avendo cura di conservare gli scontrini e rendicontare tutto sul sito del MoVimento, messo a disposizione per l’occasione: “Questa missione non peserà sulle tasche dei cittadini né ora né in futuro, perché taglieremo anche i vitalizi ai reduci”.
Dopo giornate febbrili di mediazione, la proposta di Fico ha ottenuto anche il sostegno decisivo della Lega, dopo che è stata accolta una modifica voluta fortemente da Matteo Salvini: “Va bene l’invasione a piedi, ma si potrà usare almeno qualche ruspa!”
</texte>
</doc>
<doc class="parodic" categorie="culture" title="Alberto Angela disperso durante puntata di “Ulisse” dedicata alle buche di Roma" source="lercio">
<texte>
Roma (1.2 miliardi di masse solari) – Non c’è pace per la città eterna. Solo poche settimane fa era caduta sulla capitale una colossale coltre di circa 3 cm. di neve che aveva paralizzato ogni attività bloccando scuole e uffici pubblici fino a giugno.
Ma invece di chiedere lo stato di calamità, anzi, pronta a vedere in ogni crisi un’opportunità, la sindaca Raggi aveva presentato domanda al Coni per candidare Roma a ospitare le Olimpiadi Invernali del 2026.
Iniziativa che contravveniva alla linea dettata da Beppe Grillo, da sempre coerentemente contrario ai grandi eventi, tranne i casi in cui è favorevole, come a Torino
Al centro dei fatti di oggi c’è proprio una delle risorse che la sindaca capitolina avrebbe vantato per sostenere la candidatura romana, ovverosia le buche nel manto stradale. Vituperate, derise e maledette dagli automobilisti, le buche sarebbero state considerate un problema da qualsiasi sindaco, che non avrebbe fatto altro che cercare di tapparle. Ma la Raggi non è un sindaco qualsiasi, e aveva già predisposto degli studi di fattibilità per ricavare una pista da bob da una buca sulla Salaria e un campo da hockey in una tampa ghiacciata sulla Tuscolana. Poi, purtroppo, è piovuto, ma il primo cittadino dell’Urbe, pronta a cogliere in ogni scroscio un’opportunità, ha già pensato di riconvertire le aperture nell’asfalto come impianti e piscine, e candidare la città ai prossimi Mondiali di nuoto.
Purtroppo, una di queste buche si è resa protagonista di un imprevisto di cui si ignorano ancora le conseguenze. Questa mattina, durante la registrazione della puntata di Ulisse – Il piacere della scoperta dal titolo “La città eterna e l’eterno fascino del buco“, che sarebbe dovuta andare in onda nella prossima imminente stagione, il giornalista e conduttore Alberto Angela è scomparso proprio in uno di questi affascinanti abissi. Le riprese erano in corso da pochi minuti quando il noto divulgatore, protetto da ben due mute da sub, si è immerso in una pozzanghera sulla Nomentana descrivendo le meraviglie in cui man mano si imbatteva: “Qui – in questo mondo – suggestivo e – in gran – parte – inesplorato – possiamo perderci tra – migliaia di – tesori. Ecco – per esempio – uno – splendido esemplare – di rattus norvegicus – mentre da questa – parte – dietro le ultime – vestigia – di un’antica civiltà – ormai – perduta – che rispondeva al – nome di – Sinistra – troviamo un raro – relitto – di Fiat – Duna –  e subito – dopo…” ma a quel punto i contatti si sono improvvisamente interrotti e del celebre sex symbol si sono perse le tracce.
Ancora inutili le ricerche effettuate anche mediante l’impiego di mezzi sottomarini e di una squadra di assatanate casalinghe cinquantenni. Nel frattempo si segue anche l’indicazione di un testimone che afferma di aver visto Roberto Giacobbo immergersi in una buca poco lontana indossando una tuta da palombaro armato di una fiocina. Secondo alcune indiscrezioni l’invidia verso il conduttore di Ulisse da parte di quello di Voyager si sarebbe accentuata da quando questi ha scoperto di essere il fratellastro di Alberto, nato da una relazione clandestina tra Piero Angela e una giovanissima Orietta Berti, conosciutisi nel gennaio del 1961 in una balera di Cavriago, dove il giornalista conquistò la cantante eseguendo al pianoforte alcune note di un motivo che aveva appena inventato e che diceva pressapoco “Finché il quark va, lascialo andare, finché il quark va, tu non lo bombardare…“.
Ma in tutta questa apprensione c’è chi non si è perso d’animo: ancora una volta si tratta della sindaca Raggi, per la quale ogni tragedia è un’opportunità, e che sta pensando di organizzare nelle buche dei corsi di sopravvivenza, che è più o meno quello che i suoi cittadini fanno già ogni giorno.
</texte>
</doc>
<doc class="parodic" categorie="culture" title="Dimentica di mettere la protezione solare, ustionato gravemente spettatore di Pomeriggio Cinque" source="lercio">
<texte>
È stato dimesso questa mattina Orazio Biglino. Per fortuna al momento le sue condizioni sono in netto miglioramento, malgrado guardi ancora programmi televisivi di merda. Orazio, giovane campano teledipendente, nei giorni scorsi ha riportato ustioni di secondo grado a causa di un’esposizione prolungata, almeno un’ora, al programma di Barbara D’Urso “Pomeriggio Cinque”. Sfortunatamente non aveva messo la protezione solare, come tutti i medici e l’FDA consigliano in questi casi.
Siamo andati a trovare il giovane Orazio –  trentacinquenne da poco laureato in Psichiatria ma dal lato paziente – nella sua abitazione, per farci raccontare il rischio che ha corso. “Mi ero poggiato un po’ sul divano – precisa scostandosi alcune bende dal viso – dopo aver pulito i piatti e aver staccato il cervello. Volevo rilassarmi, sono sempre incuriosito dai programmi di Barbara D’Urso, così non mi sono accorto che il tempo stava passando e io non avevo messo la protezione solare”. Ricordiamo che i dermatologi italiani consigliano una protezione 50+ per programmi come “Pomeriggio Cinque” o “Domenica Live” a causa delle radiazioni emesse dalle luci sparate sulle conduttrici, nonché tappi per le orecchie per programmi come il Festival di Sanremo.
“Era una puntata davvero interessante – continua il racconto dello sciagurato Orazio – in studio c’erano un cieco, un calendario che non arriva a fine mese e un operaio metalmeccanico Amazon con una nonna in cassa integrazione e due figli nati coi peli incarniti”. Il giovane era consapevole che nel programma pomeridiano di Canale 5 le luci vengano proiettate ad alta intensità a tal punto che l’Enel chiede ogni settimana riserve energetiche dalla Russia e spegne due quartieri di Roma. Ma ciò non l’ha dissuaso dall’assistere al suo intrattenimento televisivo preferito senza protezione.
Di conseguenza, a un certo punto ha incominciato ad avvertire molto caldo e un prurito che si estendeva dappertutto, persino nella materia grigia. “Quando mi sono reso conto che la mia pelle diventava color ‘Berlusconi truccato’ ho immediatamente chiamato un’ambulanza!”. Informati della grave ustione in corso, gli infermieri si sono precipitati a casa di Orazio in un assetto da far invidia alla S.W.A.T.. Hanno sfondato la porta con addosso delle coperte e delle cuffie insonorizzanti per evitare ogni contatto con la trasmissione in corso e hanno prelevato il corpo che stava già emanando odore di brace.
L’intervento tempestivo ha salvato la vita del telespettatore che, dimesso dall’ospedale, ha riconosciuto il gesto imprudente e si è detto disposto a fare informazione nelle scuole sull’importanza di usare le giuste precauzioni quando si vogliono guardare programmi televisivi di un certo tipo.
</texte>
</doc>
<doc class="parodic" categorie="culture" title="Macerata, Forza Nuova apre una colletta per pagare a Traini delle lezioni di tiro" source="lercio">
<texte>
“Ai migranti l’iPhone mentre gli italiani non hanno nemmeno i soldi per poterli ammazzare!”. Con questo urlo di dolore Adolfo Scheize, uno dei più influenti leader di Forza Nuova, ha annunciato l’apertura di una raccolta fondi per “poter permettere al compatriota Luca Traini di prendere lezioni di tiro che gli consentano di non sbagliare la mira, durante il suo auspicabile prossimo atto di eroismo”.
Già da giorni si vociferava di diverse clamorose iniziative da parte dei movimenti di estrema destra in favore del 28enne maceratese, che sabato scorso ha compiuto il gesto sconsiderato di sparare a persone di colore a caso per le vie della città senza essersi sufficientemente allenato nei poligoni di tiro.
La galassia neofascista, nonostante la comunanza ideologica, tende sempre più spesso alla competizione interna. Per questo, dopo un primo annuncio di Forza Nuova, che si offriva di pagare le spese legali a Traini, ne era seguito uno di Casa Pound che lo voleva già candidato alle prossime elezioni politiche con lo slogan: ‘Alla seconda faccio sempre centro‘.
Roberto Fiore, leader nazionale di Forza Nuova, è uno che si intende di atti di civiltà come quello di Traini. Condannato per banda armata e associazione sovversiva come capo di Terza posizione nel 1980, Fiore era coraggiosamente fuggito all’estero in Inghilterra per scampare ai 5 anni di reclusione, per poi rientrare in Italia, come fanno i veri patrioti, dopo 19 anni di latitanza, una volta estinta la pena. Per questo ha subito storto il naso di fronte all’endorsement di Traini da parte di Casa Pound: “A differenza di quelle femminucce, io e il mio socio Massimo Morsello abbiamo dimostrato cosa significa essere veri fascisti cui interessa solo il bene della propria patria, costruendo un impero immobiliare da 1300 appartamenti in Inghilterra, per poterci infiltrare tra la ricca e grassa borghesia e demolirla dall’interno. Non vediamo l’ora di tornare a dormire in una branda di caserma e mangiare il rancio fatto di zuppa di cavolo, pane raffermo e bulloni anche senza trattamento antiruggine. Ci serve solo qualche altro decennio, un altro paio di attici e di Ferrari, e porteremo a termine il nostro lavoro sotto copertura“.
Così nelle scorse giornate si era assistito a un botta e risposta fatto di continui rilanci, da parte di vari soggetti più o meno xenofobi, come la proposta di Matteo Salvini: “Solo in un paese arretrato come Italia sopravvive ancora una legge che considera il tentato omicidio verso gli immigrati uguale a quello verso i normali esseri umani – ha tuonato il segretario della Lega Nord – Il mio primo provvedimento, una volta al governo, sarà l’introduzione della ‘Legittima offesa’, che consentirà ai bravi cittadini italiani di sparare a chiunque sia sospettosamente scuro di carnagione, proprio come fanno già da tanto tempo nei civilissimi Stati Uniti”.
Ad alzare ulteriormente l’asticella ci ha pensato però Adolfo Scheize, segretario della piccola ma agguerrita sezione di Forza Nuova del comune di Ricino, nel maceratese. Scheize fa parte anche del direttivo nazionale, ed è considerato un intellettuale all’interno del movimento perché conosce la tabellina del due e la sa recitare tutta di fila, senza fermarsi neanche una volta per pestare a sangue qualcuno o farsi una sega davanti al busto del Duce. Per questo la sua proposta di fornire un anno di lezioni gratuite nel locale poligono di tiro alla vittima dello Stato Luca Traini ha suscitato entusiasmo da parte dei suoi camerati. “La sottoscrizione sta andando benissimo – commenta Scheize – abbiamo già superato la somma necessaria e con quello che avanza gli compreremo un fucile d’assalto M4, in modo da renderlo, proprio come noi, ancora più sicuro di sé riguardo all’adeguatezza del proprio pene“.
</texte>
</doc>
<doc class="parodic" categorie="politique" title="Minacce a Marco Travaglio: recapitata busta contenente il virus del morbillo" source="lercio">
<texte>
Scrivania di Marco Travaglio (IKEA) – Una busta con al suo interno il Paramyxovirus del genere Morbillivirus e un biglietto di minacce è stata recapitata ieri mattina alla redazione milanese de Il Fatto Quotidiano, proprio sulla scrivania del direttore Marco Travaglio.
“UN’ALTRA CAZZATA E TI PUNGO (B.)”: questa la frase scritta con un normografo indirizzata al giornalista. Il direttore del quotidiano ha subito denunciato la vicenda alla donna delle pulizie, Gabriella Mereu (un clamoroso caso di omonimia, N.d.R.) e poi ai Carabinieri che hanno avviato le indagini.
Gli inquirenti si sono immediatamente concentrati su quella “B.” tra parentesi. “Abbiamo escluso subito dalla lista dei sospettati Silvio Berlusconi e Beatrice Lorenzin: troppo facili” ha commentato il capo delle indagini. “Abbiamo poi pensato ad una trollata di Bartolomeo Pepe, ma la capacità di usare il normografo e l’assenza di errori grammaticali nel messaggio hanno escluso anche il senatore terrapiattista dagli indiziati. Stiamo valutando anche l’ipotesi che c’entri qualcosa ‘Roberto Burioni, Medico’ o forse ‘Roberto Burioni, Terrorista’, visto che le sue iniziali rovesciate sono BR, chi può dirlo…” ha aggiunto.
Secondo indiscrezioni, la donna delle pulizie (Gabriella Mereu, N.d.R.) avrebbe riferito ai carabinieri che nelle prime ore della mattinata si sarebbe incrociata nel corridoio con un signore con il volto coperto da una maschera di Guy Fawkes, distinto, brizzolato, di corporatura snella, con un leggero accento torinese, tuttologo, allievo di Montanelli (si ignora come la Mereu possa aver raccolto tutte queste informazioni da un incontro di pochi secondi N.d.R.) e con la targhetta Direttore nel risvolto della giacca.
Raggiunto dai cronisti, Marco Travaglio, apparso pallido e con delle chiazze verdi sul collo, ha voluto ribadire quanto dichiarato a Otto e Mezzo qualche giorno fa confrontandosi con il ministro Lorenzin  sulla decisione di reintrodurre l’obbligo vaccinale per l’accesso alla scuola dell’infanzia: “Quando ero piccolo io il morbillo non era considerato alla pari della peste bubbonica come succede ultimamente, ma era giudicato quasi come un tagliando che un bambino doveva fare assieme ad altre malattie. Poi un giorno mio padre si confuse e portò me e mio fratello dal meccanico e la sua auto dal pediatra”.
Fonti vicine alla redazione del Fatto Quotidiano comunque rassicurano tutti quelli preoccupati per questa vicenda: in tarda serata infatti la lettera, il virus e la donna delle pulizie sono stati sciolti nell’acido dallo stesso Travaglio.
</texte>
</doc>
<doc class="parodic" categorie="societe" title="Napoli, emergenza smog: le auto gireranno ad assicurazioni alterne" source="lercio">
<texte>
 Parte oggi tra le polemiche l’ultima misura per contenere lo smog cittadino, la circolazione delle auto ad assicurazioni alterne. Dalle 7,30 alle 12,30 e dalle 16,30 alle 20,30 ci sarà il divieto assoluto per i veicoli dotati di assicurazione, mentre domani il blocco riguarderà i veicoli senza assicurazione.
La scelta delle assicurazioni alterne sorprende molte amministrazioni comunali d’Italia, ma ha una sua spiegazione. Considerando che le targhe a Napoli sono talvolta falsificate con numeri non registrati e che molte automobili hanno quindi all’occorrenza sia una targa pari che una targa dispari, il Comune ha calibrato il blocco dei veicoli basandosi su un dato certo, che divide esattamente a metà i possessori di auto nel capoluogo campano: la presenza di una regolare assicurazione.
Le opinioni tra i cittadini si fanno accese e divergenti. Antonio dei Quartieri Spagnoli: “È uno scandalo! Un onesto cittadino come me che non è mai stato assicurato ora non può più girare in auto tutti i giorni! L’avevo detto a mia moglie che questo era l’anno buono per provare a fare l’acquisto, l’assicurazione della macchina, ma alla fine con quei soldi mi sono preso l’abbonamento del Napoli”. Risponde Ciro, residente a Mergellina: “Ma vogliamo pazziare? Le assicurazioni alle auto sono fondamentali. Io ad esempio senza quel finto incidente inscenato due anni fa non avrei mai potuto comprare la discarica abusiva che ora fa campare tutta la mia famiglia… non scherziamo davvero”.
Inoltre in tutta Napoli e provincia la temperatura del riscaldamento di case e uffici non dovrà superare i 18 gradi, compreso il termovalorizzatore di Acerra; faranno eccezione solo le zone interessate da regolamenti di conti e fuochi di copertura. Oltre a ciò, in concomitanza con le assicurazioni alterne, andranno ridotte da 6 a 2 le ore di sparatorie nei quartieri.
Resta confermato, per tutto l’anno, il divieto di circolazione per:
auto con ultima revisione risalente alla generazione passata
motocicli senza l’uso di caschi e dispositivi di sicurezza
caschi senza motociclo
autovetture in festa prima della fine del campionato
motomezzi troppo nuovi o passibili di furto
Le autorità si dicono fiduciose e si rimettono alla buona volontà dei cittadini che possano, almeno questa volta, attenersi alle disposizioni per il contenimento delle emissioni inquinanti dovute al traffico nei centri abitati. O, quantomeno, che si possa dare questa vaga impressione.
</texte>
</doc>
<doc class="parodic" categorie="societe" title="Cassazione: “Se il ristorante fa pagare il coperto piatti e posate diventano tuoi”" source="lercio">
<texte>
 Intascarsi bicchieri, piatti e posate dal ristorante non è più un reato. Lo ha stabilito la Corte di Cassazione, che era stata chiamata a pronunciarsi sul caso della 44enne Mira Colbleid, condannata dalla Corte d’Appello di Carugate il 14 novembre 2015 a tre mesi di reclusione. La donna era stata rinviata a giudizio perché rea di aver occultato stoviglie dal ristorante dove aveva passato una serata con suo marito e gli altri colleghi di lavoro. Secondo la Corte il coperto applicato al conto dei ristoranti “non è un’assicurazione“ e € 2.50 nel caso specifico dei Colbleid coprono abbondantemente l’ammanco: la sentenza sancisce che se un cliente a cui viene applicato il balzello rompe un piatto o un bicchiere, non deve risarcire nulla perché le stoviglie sono già sue dal momento in cui apre il menù per ordinare.
Una sentenza che ha lasciato di stucco i ristoratori e che ha messo i sindacati sul piede di guerra: “Una decisione come questa lascia aperte le porte a scenari apocalittici – risponde il sindacalista Christian Vaucher – i clienti potranno addirittura ordinare solo il coperto e portarsi via tutto quello che trovano sul tavolo” e lancia una frecciatina al giudice: “Il coperto non sarà un’assicurazione ma non è neanche una portata!”. La decisione della Cassazione ha tenuto conto della depenalizzazione del reato attuato dal decreto legislativo n.678 del 2016, nei confronti di chi puntualmente sgraffigna le stoviglie nei luoghi pubblici, ma soprattutto nei confronti di chi ruba mele. Preso atto di questa riforma, i giudici hanno dunque stabilito di annullare senza rinvio la condanna inflitta alla donna in secondo grado “perché il fatto non è previsto dalla legge come reato” .
La Colbleid lavora ormai da 4 anni con il circo Inner come valletta e assistente del lanciatore di coltelli italo-statunitense Antonino Colblade in arte Tony Colbleid, con cui è spostata da 6 anni: “Tra allenamenti e spettacoli non abbiamo mai un giorno libero, in quel weekend il circo era chiuso, erano 3 anni che non cadeva un trapezista e volevamo festeggiare, ci hanno trattato come ladri” aveva dichiarato suo marito. Durante la cena, la Sig.ra Mira aveva fatto sparire tutti i coltelli perché dopo l’ultima uscita tra colleghi – per un giorno di chiusura quando Norbert il clown si impiccò con le briglie dei pony – suo marito, alticcio, pretese di esibirsi lì su due piedi nel ristorante e questo le causò 16 punti e un tendine lacerato, che ancora oggi le impedisce di fare il dito medio senza alzare anche il mignolo. Dopo aver portato il conto, il titolare del ristorante aveva notato la sparizione di 11 posate (9 coltelli e 2 forchette, poi ritrovate sulla sedia di Haasna Paresh, il fachiro, che le aveva solo usate come cuscino per stare più comodo) e aveva chiamato le forze dell’ordine per sporgere denuncia.
I giudici della Suprema Corte hanno eliminato gli effetti penali della condanna per furto d’arma bianca: a Tony e Mira Colbleid verrà inflitta comunque una contravvenzione che potrà variare tra i 500 e i 3mila euro perché  il clown nano aveva parcheggiato per abitudine la loro auto in un posto per disabili. L’ammontare esatto dell’ammenda sarà determinato a giorni dal prefetto, appena sarà atterrato dopo esser stato sparato al posto della donna cannone.
</texte>
</doc>
<doc class="parodic" categorie="societe" title="Cia: “I foreign fighters italiani? Vivono ancora con i genitori”" source="lercio">
<texte>
Dopo ogni nuovo attentato in Europa, una domanda riecheggia nel Belpaese: Perché dallʼItalia non arriva lo stesso contributo di foreign fighters che dagli altri paesi europei? Alcune possibili risposte: miglior prevenzione? Miglior repressione? Il ministro Alfano ha imparato a fare il suo lavoro? Niente di tutto ciò. Ce lo svela la direttrice della CIA per gli affari italiani, Mariatangente Smith&amp;Wesson da New Locri Lake (provincia di Brooklyn). Ecco i passaggi più significativi della sua relazione intitolata “Diventare foreign fighter, vivere a quarantʼanni con 8 coinquilini in 60 metri quadri e altre possibilità da cogliere per i giovani italiani in cerca di lavoro”.
“Il problema maggiore – denuncia la direttrice – è lʼindeterminatezza lavorativa, che non permette ai giovani di trovare la loro strada, tanto più se si tratta di scelte estreme come la jihad, il fondamentalismo islamico o il mutuo decennale”. Prosegue la sua lucida analisi: “Ironia della sorte, ciò che impedisce ai ragazzi pacifisti ma anche ai guerrafondai di affermarsi ha la stessa causa, ma con due effetti diversi: la precarietà lavorativa. I primi non raggiungono lʼindipendenza né possono assumersi impegni a lungo termine perché in assenza di busta paga riescono a racimolare solamente contratti di lavoro a 3-6-9 mesi, mentre per i secondi questi contratti sono già troppo lunghi. La radicalizzazione ha tempi molto ristretti e veloci: dalla visione del primo video su Youtube alla decisione di arruolarsi nellʼIsis passa al massimo un mese/un mese e mezzo, quindi anche un contratto a 3 mesi sembra troppo per chi muore dalla voglia di morire. E non accentando questi lavori, sono costretti a vivere in casa con i genitori”.
Emerge però anche qualche vantaggio: “Essere jihadisti-bamboccioni non ha solo lati negativi, ma può contribuire allʼapporto di know-how e creatività. Infatti viene da qui una delle nuove armi batteriologiche usate sui confini di guerra: la borsa del calcetto chiusa da una settimana.”
L’agenzia ha seguito la vita quotidiana di un foreign fighter italo-italiano di 37 anni (per motivi di privacy non riveleremo il nome ora, ma tra qualche rigo) durante la preparazione di un esplosivo nella sua cameretta. Mentre mette a punto lʼordigno, si vede interrompere da sua madre: “Bello a mammà, questa bomba la vedo un poʼ sciupata, mettici più polvere da sparo”. “Uè a mammà, tra uno sparo e lʼaltro me la fai una telefonata per sapere come stai?”. “Questo giubbotto antiproiettili lo vedo un poʼ leggero, vedi che fa freddo lì. A proposito: ti ho preso la crema solare, hai visto che sole che cʼè là? Mica ti vuoi scottare prima di farti esplodere?”.
Lʼaspirazione massima di ogni kamikaze è quella di andare a farsi esplodere per la causa. Un compito in teoria facile da perseguire (certamente più facile che parlare con un operatore del servizio clienti Wind), che però è diventato praticamente impossibile da portare a termine per i foreign fighters italiani, che non riescono a conciliare i doveri della guerra santa con la regole ferree della vita in casa con la mamma. Un retaggio culturale, questo, che nemmeno lʼIslam più radicale è riuscito a estirpare e che si scontra col principale comandamento genitoriale “Vai pure a giocare alla guerra ma non sudare”.
Vana ogni obiezione: “Come faccio a non sudare nemmeno un poco con 10 chili di tritolo addosso!?” ha sbottato Gennaro Milik-Marek-Diego-Armando-Ghoulam Pascale, fervente boy scout fino all’espulsione, poi ultras del Napoli, che con le idee un poʼ confuse aveva sperato nella sua nuova identità islamica per poter aggirare la misure restrittive del Daspo piombategli addosso, col risultato che prima non poteva più andare allo stadio e ora è in carcere con lʼaccusa di terrorismo internazionale e rischia lʼergastolo.
G.M.M.D.A.G. Pascale non si sconforta e dallʼaula del tribunale che lo vede imputato confida: “Il carcere non è tanto diverso che vivere con i genitori: pranzo, cena, tv, biancheria pulita. Anzi, in carcere non ti fanno nemmeno pesare che non contribuisci alle spese comuni”.
</texte>
</doc>
<doc class="parodic" categorie="politique" title="Vittorio Sgarbi ricoverato d’urgenza per un attacco di calma" source="lercio">
<texte>
È stato davvero un fulmine a ciel sereno l’improvviso attacco di calma che ha colpito il popolare critico d’arte ed esagitato di professione Vittorio Sgarbi.
L’episodio è accaduto durante il talk di attualità “Le urla in diretta”. Il conduttore si è voltato con sguardo preoccupato verso il noto maestro del turpiloquio, avendo notato che stava in silenzio già da più di 4 secondi: “Vittorio, che ti succede? Siamo oltre il quarto d’ora… avresti già dovuto dire sei volte capra e tredici insulti a caso, invece sei solo a dodici; non mi vuoi dire neanche un vaffanculo?!” Alla sua non-reazione il programma è stato interrotto e Sgarbi portato via d’urgenza al policlinico di Roma in stato confusionale, ma sempre in serafico silenzio. Trasferito subito nel reparto di neurochirurgia, ha atteso l’arrivo del dott. Bergonzoni con molta compostezza. All’arrivo dello specialista Sgarbi ha cominciato a pronunciare frasi per lui sconnesse e senza senso come: “Salve professore, sono lieto di vederla e mi scusi del disturbo… no, no ci mancherebbe attenderò il mio turno”. Quindi il professore, dopo avergli fatto un TAC al cervello, ha fatto preparare la sala operatoria per effettuare un delicato intervento nel tentativo di far ritornare Sgarbi quello di prima. Dopo dieci lunghe ore sotto i ferri, il paziente è stato riportato in una camera riservata solamente a lui.
Il professor Bergonzoni ha dichiarato che tecnicamente l’intervento è andato benissimo, ma che avrebbero dovuto attendere il risveglio, e osservare la reazione il paziente. Due giorni dopo Sgarbi ha ripreso conoscenza, il medico ha tenuto una conferenza stampa per descrivere gli incredibili risultati: “Vittorio Sgarbi sta bene, infatti appena sveglio mi ha chiesto cosa cazzo volessi, poi mi ha detto di andare affanculo, e ha aggiunto che sono una capra, uno stronzo del cazzo, una capra, un pezzo di merda ignorante, una capra e un medico incapace, oltreché una capra”.
Il decorso ospedaliero dovrebbe essere breve: qualche giorno per riprendere energie e avere il tempo di mandare a cagare medici, infermieri e tutti gli altri 1845 pazienti dell’ospedale.
</texte>
</doc>
<doc class="parodic" categorie="politique" title="“Andate in pace…”: Berlusconi scansa il parroco e continua la messa" source="lercio">
<texte>
Come ha dimostrato il suo recente blitz alle consultazioni al Quirinale, è praticamente impossibile relegare Silvio Berlusconi dietro le quinte, luogo da cui comunque riesce ad aggiudicarsi il premio come miglior attore protagonista, oscurando il “leader designato” Salvini e la biondina che viene bene nei manifesti ma che poi non lasciano parlare.
Del resto, stiamo parlando di un personaggio che, come diceva Montanelli, è talmente vanesio che ai matrimoni vuole essere la sposa, ai funerali il morto e quando si tratta di una messa “normale” vuole almeno essere il prete.
È proprio questo è quanto accaduto nella Basilica dei Santi Evasori dove l’ex Premier era in tournée a caccia di consensi in vista dell’inevitabile ritorno al voto.
Berlusconi, infatti, dopo aver sonnecchiato per tutta la liturgia (a parte quando ha contato durante i Dieci Comandamenti, facendo le corna sul “Non rubare” e toccandosi il pacco a “Non desiderare la donna d’altri”), si è destato dal torpore adocchiando lo scranno della chiesa. Realizzato che quella era la postazione principale, è salito sul pulpito e scansando il prete, che aveva appena terminato di dire “La messa è finita, andate in pace!”, ha preso la parola: “Allora, se il prete vi dice andate in pace e fuori c’è una guerra che può essere fermata solamente dal sottoscritto, voi che fate, a chi date retta a me o a lui?” I fedeli, all’inizio un po’ sbigottiti, si sono quindi rimessi a sedere tra i banchi per ascoltare il Presidente.
Berlusconi ha subito tirato fuori una delle sue parabole: “La sapete quella del prete che dà le ostie con le mani che sanno di merda?”
Dopo un paio di freddure ha continuato dicendo “Lo so che il capo qui è lui (indicando il crocefisso in alto) ma quella storia del cammello e la cruna dell’ago è proprio una cagata comunista. Comunque caro Gesù i comunisti in Italia sono spariti grazie a me, ma adesso c’è gente come Di Maio che se voleva come capo un pregiudicato che fa il comico, poteva scegliere me, cribbio, che non sa distinguere una figa da un par’ de mutande!”
Berlusconi ha tirato così avanti per un’altra mezz’ora buona, tra risate e qualche protesta che non ha comunque fermato quel fiume in piena sul pulpito.
Infine il pio uomo ha chiuso la funzione concedendo ai fortunati presenti la sua benedizione: “Fate i bravi e ricordatevi che io so’ io, e gli altri non sono un cazzo!” e invitato a boicottare l’imminente film su di lui perché Servillo è troppo basso per impersonarlo.
</texte>
</doc>
<doc class="parodic" categorie="societe" title="Bullismo, prende 2 in educazione fisica ma non riesce a picchiare il professore" source="lercio">
<texte>
Ennesimo caso di violenza nelle scuole ai danni di un professore. È avvenuto nell’Istituto Tecnico “Romolo Casamonica” al Quadraro. Protagonista in negativo di questo episodio il 16enne S.S. (non sono le iniziali, il padre, fervente neonazista, l’ha chiamato proprio così NdR), che si è scagliato contro il suo professore di Educazione Fisica. Presenti all’aggressione anche alcuni complici del bullo, che hanno ripreso tutto con il cellulare.
A scatenare la rabbia del ragazzo sarebbe stato il 2 assegnatogli dal professore al termine della lezione. “Avevo assegnato a tutti 30 flessioni – spiega l’insegnante – ma S.S., che si era mangiato tutte le merende rubate ai compagni di classe, non è riuscito a sollevarsi da terra neanche di un centimetro. È rimasto adagiato sul linoleum della palestra come un capodoglio. Gli ho messo 2, ma sono stato fin troppo generoso”.
Il ragazzo, però, ha reagito cercando di avventarsi sull’insegnante per picchiarlo, ma è riuscito solo a fare due passi: poi si è fermato in preda all’affanno, appoggiando le mani sulle ginocchia. Il professore ha provato a incitarlo: “Muovi quel culo! Fletti le ginocchia! Prova a colpirmi! Se ci riesci ti metto 7!”, ma il ragazzo è riuscito solamente ad agitare le braccia in maniera goffa e scoordinata. L’insegnante, quindi, ha iniziato a calargli un voto per ogni colpo andato a vuoto, provocando un aumento della rabbia nel ragazzo. Quando è arrivato a -4 il bullo è stramazzato a terra in una chiazza di sudore.
I suoi compagni, nonostante l’esito dell’aggressione, hanno deciso comunque di mettere il video online: “Per noi l’importante è che qualcuno venga umiliato”, spiega uno di loro sputando in faccia a un passante.
Sulla vicenda interviene anche lo psicologo dell’Istituto: “S.S. è il classico bullo dominato da un forte istinto di sopraffazione. Solo che essendo agile come un ornitorinco non riesce a picchiare nessuno. Per la frustrazione la sua rabbia aumenta. Il ragazzo trova soddisfazione solo nel cibo, che però gli provoca un aumento della massa grassa che gli impedisce ulteriormente di picchiare la gente. Insomma , S.S. è entrato in un circolo vizioso che potrà essere spezzato solo da un infarto del miocardio”.
</texte>
</doc>
<doc class="parodic" categorie="politique" title="Siria, Theresa May: “Gran Bretagna pronta ad opporsi allo spettro della pace”" source="lercio">
<texte>
“Ooh, pittoresco! Molto pittoresco!” Sarebbe questa la dichiarazione del premier britannico Theresa May dopo aver visto le prime immagini del bombardamento congiunto sulla Siria condotto dall’Impero Britannico, gli invidiosi francesi e le colonie ribelli americane.
Theresa May non ha dubbi: “È un’azione che andava fatta” – ha dichiarato accarezzando un busto di Margaret Thatcher – “Avete visto quante armi chimiche c’erano, no? Non le avete viste? Per forza, sono chimiche. Sono invisibili, per questo sono ancora più pericolose!”.
Non sono mancate però le critiche all’operazione condotta contro Damasco. Uno dei sospetti più diffusi è che il capo del governo britannico, dopo che è fallito il tentativo di puntare sulla simpatia, abbia approfittato della questione siriana per distrarre il paese dal malumore serpeggiante tra i pentiti della Brexit, che ha portato alla nascita di diversi movimenti a favore del Rebrenter, cui già si oppone la promessa della formazione di movimenti Rebrexit, contro i quali si ventila l’organizzazione di movimenti Rerebrenter: e in opposizione a tutti questi, secondo gli analisti, in tutto il mondo nasceranno movimenti Youarescassingthekaz.
E se per Donald Trump, la guerra in Siria appare solo come uno scoperto modo per far credere che Putin non abbia condizionato la sua vittoria contro Hillary Clinton alle elezioni del 2016, più ambigua risulta la posizione della Francia.
Per Le Monde, le operazioni militari sono l’escamotage con cui il presidente Macron cerca di spostare l’attenzione dagli scioperi dei ferrovieri che stanno paralizzando la capitale, per Le Figaro, invece, il presidente francese già che c’era avrebbe dovuto bombardare anche quelli e pure Bardonecchia. Ma a convincere maggiormente gli studiosi di geopolitica è lo scoop rilanciato dal settimanale Paris Match, secondo il quale dietro il bombardamento francese sulla Siria ci sarebbe Brigitte Macron. Sembra, infatti, che nel 1992, l’allora Brigitte Marie-Claude Trogneux, insegnante al Lycée Platini-Giresse-Tigana di Parigi, avesse ricevuto una delusione sentimentale da uno studente sedicenne originario di Aleppo, contro il quale giurò una furiosa vendetta che ora ha finalmente trovato il modo di mettere in atto.
Theresa May, comunque, è inamovibile: “La Gran Bretagna si opporrà con forza e fermezza ai venti di pace che spirano nel mondo” – ha dichiarato accarezzando voluttuosamente una scarpa zebrata e una leopardata – e non si lascerà condizionare dalle lamentele di una impudente bimba di 5 anni che ritiene che i soldi spesi per la guerra debbano invece servire per migliorare la condizione di inutili senzatetto. Che oltretutto non hanno un minimo senso estetico. Avete visto come si vestono? Angela Merkel, lei sì che sa cosa sia lo stile…”
Il premier britannico ha già annunciato che i prossimi blitz militari britannici saranno rivolti contro decine di concerti rock in tutto il mondo: “L’MI6 mi ha rivelato che in tutti questi luoghi sono presenti centinaia di bagni chimici e io non starò a guardare senza agire. Sono o non sono la Signora di Ghisa?”
Roger Waters, intanto, dietro suggerimento di Andrea Scanzi, ha deciso di riformare i Pink Floyd e di incidere un nuovo album, ‘The final final cut’, che si aprirà così: “What have we done, Terry, what have we done? What have we done to England?”
</texte>
</doc>
<doc class="parodic" categorie="culture" title="Graziano Cesari scopre un fermo immagine che mette in discussione il Big Bang" source="lercio">
<texte>
“Il piede sinistro di Benatia tocca nettamente il pallone, in questa situazione non c’è fallo”. Non si sono ancora spenti gli echi della rivelazione di Graziano Cesari sul rigore che ha deciso la partita Real Madrid-Juventus che arriva adesso un altro clamoroso annuncio del famoso ex arbitro più abbronzato d’Italia. “Non c’è stato il Big Bang. Da questo fermo immagine si vede chiaramente che il piede destro del bosone di Higgs scivola sul brodo primordiale ma non tocca la materia, tocca il pallone ma non c’è esplosione: in questa situazione non c’è Big Bang, i cosmologi non dovevano fischiare “ ha dichiarato Cesari.
Non contento, Cesari ne ha approfittato per annunciare poi altre imprese: guardando al ralenty l’omonimo film avrebbe capito “Chi ha incastrato Roger Rabbit”; ascoltando a 33 giri un LP a 45 giri di “Non è Francesca“ di Lucio Battisti avrebbe scoperto che effettivamente non era Francesca ma era una lavatrice a gettoni; analizzando al rallentatore il filmato di Abraham Zapruder l’ex arbitro avrebbe inoltre capito che il presidente John Kennedy è stato ucciso. Infine, grazie a una ripresa amatoriale recuperata su Internet, Cesari sarebbe perfino riuscito a identificare chi si stava scopando sua moglie mentre lui partecipava a Tiki Taka lo scorso 19 febbraio (era il conduttore Pierluigi Pardo, cosa risultata molto strana per tutti).
Il fermo immagine a cui Cesari fa riferimento per la negazione del Big Bang, è stato tratto da una puntata di Voyager in cui si parlava del mistero della prima sonda aliena guidata da gnomi con l’ascia non vaccinati, che avrebbe avuto lo scopo di portare le scie chimiche sulla Terra in modo da renderla ancora più piatta di quello che è e di mettere tutto il potere nelle mani degli abitanti di Atlantide sopravvissuti al genocidio organizzato da Adolf Hitler dopo la sua fuga segreta in Argentina. Precisamente, un fermo immagine in cui si vede Roberto Giacobbo che si scaccola.
La scoperta ha avuto naturalmente grande risonanza in tutta la comunità scientifica che ha immediatamente reagito spaccandosi in due. C’è chi continua ad aver fede nelle equazioni della Relatività Generale, nel Modello Standard, nell’ipotesi di omogeneità e nell’isotropia dell’Universo, e chi invece crede nel potere della mescalina e dichiara: “Cesari ha ragione. E chi nega questa verità ha un bidone di spazzatura al posto del cuore, farebbe meglio a restarsene a casa sua a mangiare le patatine. Se non hai la sensibilità di capire che il Big Bang non c’è stato vuol dire che non sai un cazzo”.
E anche il mondo dello sport ha voluto prendere posizione. “Si tratta di una delle più importanti notizie degli ultimi decenni”, ha dichiarato infatti la giornalista sportiva di Sky Diletta Leotta, che ha poi aggiunto qualche altra cosa ma nessuno di noi ci ha fatto caso perché le era scesa una spallina e tutto il sangue degli esseri viventi presenti è affluito completamente nei corpi cavernosi creando uno stato confusionale generale.
Secondo indiscrezioni, comunque, Graziano Cesari avrebbe praticamente già il prossimo Premio Nobel in Fisica in tasca, che gli sarebbe assegnato dall’Accademia Svedese delle Scienze con la motivazione “per le sue fondamentali scoperte astronomiche compiute guardando attentamente nella sua moviola, che ha reso strumenti come il telescopio spaziale Hubble e il cervello completamente inutili”.
</texte>
</doc>
<doc class="parodic" categorie="societe" title="Uber, prima rissa per il parcheggio tra auto senza pilota" source="lercio">
<texte>
Prima o poi doveva accadere. Una tecnologia sempre più avanzata, superiore persino a quella di un rasoio per i peli del naso, era destinata un giorno ad abbattere l’ultimo diaframma che separa la macchina dall’uomo: l’autocontrollo. Con il quale non intendiamo il volante per manovrare l’auto ma la capacità di dominare le proprie pulsioni.
E questo cruciale passo del progresso non poteva che verificarsi nella città che da circa 3000 anni rappresenta una crescita continua nel glorioso percorso dell’umanità: Cuneo.
Nel capoluogo del piemonte meridionale, da sempre spauracchio per tutti i guidatori che si rispettino, questa mattina si è infatti consumata una clamorosa rissa per il parcheggio di via Porta Mondovì, uno dei pochi gratuiti nei pressi del centro. Nulla di strano se protagoniste della lite non fossero state una Fiat Palio 1.7 TD e una Alfa Romeo Arna SL. Oltre alle scarsissime probabilità di imbattersi già in uno solo di tali modelli, figuriamoci in tutti e due nella stessa situazione, a destare scalpore è stato soprattutto il fatto che entrambe le auto erano modelli sperimentali senza pilota che il colosso Uber sta testando a sorpresa sulle strade della provincia Granda.
Dopo essersi contese l’unico posto ancora disponibile le due vetture hanno cominciato dapprima a rivolgersi leggeri colpi di abbaglianti, seguiti da strombazzate di clacson che hanno originato un’escalation che ha portato prima a minacciose reciproche sgasate sino a veri e proprio spintoni a colpi di paraurti. Ad avere la peggio è stata la Palio, poiché richiamati dalla colluttazione sono giunti sul posto i familiari dell’Alfa Romeo, due Alfette, un Alfasud 1.2 e una Golf Nera Diesel con vetri oscurati, che hanno infierito sulla povera berlina torinese.
Soddisfatti, comunque, i tecnici del colosso californiano: “Sarebbe facile per chiunque avere successo tra le vie di San Francisco, città in cui appena scendi dal letto e ti dirigi verso il bagno, un guidatore a 10 isolati di distanza si ferma per farti attraversare. Invece noi abbiamo voluto eseguire i nostri test in una città in cui il pericolo si annida dietro ogni freccia non attivata o precedenza non concessa: chiedete ai torinesi!“
Ad ogni modo gli ingegneri di Uber hanno garantito che i prossimi test saranno ancora più attendibili: “Una lite per un parcheggio autorizzato non è ancora il risultato cui vogliamo arrivare. Il prossimo step cui puntiamo sono veicoli che parcheggeranno direttamente in doppia fila o sui marciapiedi di scuole e ospedali e vetture senza pilota ma con il cappello“.
</texte>
</doc>
<doc class="parodic" categorie="societe" title="Facebook, Mark Zuckerberg rimuove i senatori USA dagli amici" source="lercio">
<texte>
“È in momenti come questi che avrei preferito rubare l’idea di Google Plus!” deve aver pensato Mark Zuckerberg al cospetto del Congresso degli Stati Uniti per chiarire la posizione di Facebook nello scandalo Cambridge Analytica.
Il CEO del social più famoso del mondo, in un elegante completo giacca, cravatta e ciabatte da doccia, ha dovuto rispondere soprattutto al modo in cui si sia entrati in possesso dei dati di 87 milioni di persone e di come siano stati utilizzati: “Be’, ce li hanno dati loro spontaneamente, chi pensava che volessero tenerli nascosti? Le foto dei cazzi, però ce le siamo tenute”.
A domanda precisa sui troll russi, Zuckerberg non nasconde la sua delusione per l’influenza sul percorso democratico: “È stato uno degli errori che mi ha ferito maggiormente. Non sono più riuscito a bere vodka da allora”.
Ma ci sono anche stati interventi più tecnici, come quando un senatore 78enne lo ha attaccato duramente per non aver condiviso con gli altri utenti la funzione che permette di cancellare del tutto i messaggi in chat una volta inviati (“Mi sarei evitato quattro costosissimi divorzi!“), mentre un altro di circa 85 anni ha chiesto: “È vero che raccogliete dati sugli utenti suddividendoli in una tassonomia di 96 categorie?”.
Al che Zuckerberg ha risposto sorpreso: “Lei è riuscito a redigere questa domanda da solo?”. “Uh, no, mi ha aiutato mia nipote di 13 anni”.
Dopo è stato un fuoco di fila di domande che hanno messo in notevole imbarazzo il giovane miliardario.
Il 93enne senatore del West Dakota, ha chiesto a Zuckerberg come si cancella la cronologia del PC, il 98enne senatore del Sud Virginia ha chiesto come si scarica l’intero Internet per poterlo portare con sé e utilizzarlo in assenza di connessione, il 108enne senatore del West Carolina dove si inserisce il gettone nello smartphone, il 245enne senatore del New New Mexico stava aspettando il discorso di George Washington.
Una volta tornato a casa il boss di Facebook ha giurato una feroce rappresaglia nei confronti di quegli ipocriti del Senato sempre pronti a sventolare la bandiera del liberismo ma che poi se la prendono con un imprenditore che cerca di sbarcare il lunario grazie agli annunci pubblicitari. Ha così acceso il suo pc e ha cominciato a rimuovere uno a uno dalle amicizie tutti i senatori che lo hanno incalzato così spietatamente di fronte a tutto il mondo, poi ha chiamato i suoi tecnici e ha ordinato di inondare i profili dei politici di contenuti sponsorizzati di siti di ninfette e lolite.
Si è versato una vodka, si è seduto sul divano e si è chiesto: “87 milioni di profili, in fondo, non è poi così tanto. Chissà quanti ne ha l’FBI?”
</texte>
</doc>
<doc class="parodic" categorie="societe" title="Tappo di plastica di bottiglia d’acqua sfugge alla sicurezza del concerto: e’ strage" source="lercio">
<texte>
22 ragazzi morti, altri 186 feriti, di cui alcuni con le t-shirt dei Manowar in gravissime condizioni: è questo il triste bilancio del RockHudsonFestival che si svolge ogni anno all’arena fiera di Roald in Olanda. Chiunque sia stato ad un concerto si sarà chiesto come mai all’ingresso vengano perquisiti scrupolosamente zaini alla ricerca di innocue bottiglie vergini da deflorare barbaramente davanti ai nostri sguardi increduli, mentre dentro trovi persone con armi batteriologiche sotto le ascelle o con mazze medioevali dalla sfera chiodata per le battaglie a cavallo come orecchini. Per anni si è sostenuta la teoria che una bottiglietta piena lanciata da 100 metri di distanza da un campione di lancio del peso fin sul palco avrebbe potuto nuocere ad una rockstar più dell’alcool. Persino Report si era occupata del mistero dei “tappi tolti all’entrata” azzardando l’inquietante ipotesi di un massonico accordo con i chioschi all’interno, inchiesta poi smentita dagli stessi gestori che per giustificare quei prezzi hanno dimostrato di venir obbligati ad adottare i tariffari dei gondolieri di Tokio, sulla base di precisi accordi internazionali.
Questa volta, però, il 28enne E. Rasmus, ha eluso i controlli d’astuzia, prima nascondendo il tappo della bottiglietta nel reggiseno della compagna, poi raccogliendo un altro tappo da terra e, passando con la bottiglia già aperta davanti ad uno degli uomini dell’unità speciale Anti-tappo, ha simulato di stapparla in quel momento per poi liberarsi del tappo appena raccolto, una tecnica già utilizzata con successo da Al Qaeda.
Rasmus è stato preso con facilità dagli agenti; era l’unico in tutto il concerto che avrebbe potuto richiudere una bottiglia d’acqua da 0,5 l senza comprarne un’altra per 3 euro negli stand all’interno. Forse non tutti sanno che di giorno le bottiglie vuote tappate sono come degli innocui Supertele deformi a cui tirar calci ma con l’oscurità si trasformano in terribili spacca caviglie, in perfetto ‘Misery non deve morire’ style.
La tragedia si è consumata in pochi attimi. Il giovane, con la sua bottiglia saldamente chiusa, si è tuffato in un Circle-Pit, il tremendo vortice umano tipico dei concerti metal (secondo per pericolosità solo al rito islamico della ‘lapidazione del Diavolo’ alla Mecca) con la presunzione di riuscire a tenerla in mano. Un nanosecondo dopo, travolto dalla marea umana l’ha lasciata cadere in terra facendo scatenare tutta la furia distruttrice del tappino, innescando una serie di cadute e fratture scomposte che hanno dato vita ad una spettacolare montagna di corpi ammassati uno sopra l’altro ribattezzata poi Mountain of steel . I presenti infatti, credendo, si trattasse di una nuova pratica da concerto, hanno iniziato ad accalcarsi sopra i corpi già contusi dalla bottiglia vuota tappata, aggravando così le dimensioni del terribile incidente.
Sotto accusa ora gli uomini della sicurezza benché, in realtà, quelli dell’Anti-tappo avessero sospettato qualcosa: “Quel tappino non era la prima volta che lo sentivamo sbattere a terra”, hanno detto con rammarico per non aver seguito il loro istinto. Intanto la Ue ha già espresso la volontà di istituire una nuova unità cinofila, i cani da tappo, da quando hanno scoperto che l’unità dei cani anti-droga di servizio ai concerti ci andavano solo per la musica.
</texte>
</doc>
</corpus>